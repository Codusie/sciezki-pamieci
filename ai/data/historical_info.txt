Bydgoszcz, w odróżnieniu od Torunia, nie może pochwalić się zabytkami godnymi listy UNESCO, bo zwyczajnie nie przetrwały do naszych czasów. Zamek Szwedzi wysadzili w powietrze, kościół pamiętający początki chrześcijaństwa Prusacy rozebrali na cegły, zabytkowy teatr spłonął w czasie drugiej wojny światowej, a z kilkudziesięciu spichlerzy zostało zaledwie kilka. 

kościół Zbawiciela, neogotycka świątynia parafii ewangelicko-augsburskiej z 1897 roku, pierwotnie zwana kościołem Chrystusa. Wzniesiono ją na miejscu dawnego cmentarza ewangelickiego. Budowę kościoła zaplanowano w drugiej połowie XIX wieku, kiedy zaczęła powstawać duża dzielnica, tzw. kolejowa, przeznaczona głównie dla ludności narodowości niemieckiej i wyznania ewangelickiego. Projektantem świątyni był Heinrich Seeling z Berlina. Powstał jednonawowy, ceglany, dość surowy kościół z wieżą, którego główną zewnętrzną ozdobą była umieszczona nad wejściem barwna mozaika z wyobrażeniem Dobrego Pasterza. Wnętrza niestety nie widziałam. Po drugiej wojnie światowej kościół na krótko przejęli katolicy. Do ewangelików wrócił po zaledwie kilku miesiącach i w grudniu 1945 roku został ponownie poświęcony jako kościół Zbawiciela. Dwa lata później ustawiono przed nim figurę Chrystusa, kopię dzieła duńskiego rzeźbiarza Bertela Thorvaldsena (wcześniej zdobiła grobowiec rodziny Blumwe na przeznaczonym do likwidacji cmentarzu przy ulicy Jagiellońskiej). Miejsce, na którym stoi kościół, otrzymało wówczas nazwę placu Zbawiciela.


Z placem Zbawiciela sąsiaduje plac Piastowski. Wytyczono go w połowie XIX wieku jako rynek powstającej wówczas dzielnicy elżbietańskiej. Nazwano ją tak na cześć Elżbiety Ludwiki, małżonki władcy Prus Fryderyka Wilhelma. Na placu stoi neobarokowy kościół pw. Najświętszego Serca Pana Jezusa, niegdyś przeznaczony dla katolików niemieckiego pochodzenia. Powstał dzięki staraniom społeczności polskiej. Pod koniec XIX wieku polscy bydgoszczanie zaczęli domagać się od władz pruskich zgody na budowę kościoła katolickiego. Zgoda została dana pod warunkiem wzniesienia dwóch kościołów katolickich: dla Polaków (pw. Świętej Trójcy) i dla Niemców (pw. Serca Jezusa). Na miejsce budowy świątyni dla niemieckich katolików wybrano obecny plac Piastowski, wówczas Elisabethmarkt. Wzniesiono ją w latach 1910–1913 według projektu Oskara Hossfelda z Turyngii. Powstał piękny kościół w stylu neobarokowym, z tynkowaną elewacją, co odróżnia go od innych budowanych w tym czasie w Bydgoszczy. Wygląda tak, jak na początku XX wieku, bo przetrwał drugą wojnę światową w stanie nienaruszonym. Tu miałam więcej szczęścia i mogłam zajrzeć do środka.


Dotarłam do ulicy Cieszkowskiego i tym samym wkroczyłam do Bydgoszczy secesyjnej. Ulicę Cieszkowskiego wytyczono w 1984 roku w związku z imponującym rozwojem miasta i koniecznością jego rozbudowy w kierunku północnym i zachodnim. W ciągu zaledwie dziesięciu lat obie pierzeje nowej ulicy zabudowano luksusowymi, bogato zdobionymi kamienicami czynszowymi, według projektów znanych architektów. Byli wśród nich zwolennicy form tradycyjnych (neorenesansu i neobaroku) oraz awangardowych (secesji i modernizmu). Dwa narożne domy (u zbiegu ulicy Cieszkowskiego z ulicami Gdańską i Pomorską) wzniósł jeden z najwybitniejszych bydgoskich architektów, Józef Święcicki. Jego nazwisko jeszcze pojawi się w tekście. 


Ulica Cieszkowskiego przecina równie imponującą ulicę Gdańską i wiedzie do parku im. Jana Kochanowskiego. A tam stoi Łuczniczka, jeden z symboli miasta o długiej i burzliwej historii. Wykonany z brązu posąg nagiej, zgrabnej – 105 cm w biuście, 77 cm w pasie i 105 cm w biodrach – dziewczyny napinającej łuk to jedno z ostatnich dzieł berlińskiego artysty Ferdynanda Lepckego. Piękną pannę wyrzeźbił najprawdopodobniej w 1908 roku. Posąg prezentowany był w Berlinie i Monachium, a jego pomniejszona wersja pokazywana w Bydgoszczy na wystawie Niemieckiego Towarzystwa Sztuki i Wiedzy. Bydgoszczanom Łuczniczka spodobała się tak bardzo, że postanowili kupić jej kopię. Rzeźbę kupił, i to wcale nie kopię lecz oryginał, zamożny bankier żydowskiego pochodzenia Louis Aronsohn. Kosztowała go 7,5 tysiąca marek. Niektórzy twierdzili, że pozująca artyście modelka była jego córką. Łuczniczka przybyła do Bydgoszczy i została uroczyście odsłonięta 18 sierpnia 1910 roku w 60. rocznicę urodzin jej nabywcy. Stanęła tuż obok nieistniejącego już Teatru Miejskiego i… zaczęły się kłopoty. Co bardziej pruderyjni bydgoszczanie uznali ją za nieprzyzwoitą. Podczas świąt religijnych postać dziewczyny ubierano lub zasłaniano parawanem.

Rozpoczęła się batalia o usunięcie jej z centrum miasta, by swą nagością nie siała zgorszenia. Wśród zwolenników ustawienia jej w mniej eksponowanym miejscu była między innymi aktorka Pola Negri, która przed wojną kupiła w Bydgoszczy kamienicę. W rezultacie w połowie lat 20. Łuczniczkę przesunięto nieco w głąb placu teatralnego, jednak już kilkanaście lat później, decyzją władz niemieckich, wróciła na swoje miejsce. Łuczniczka przetrwała wojnę, pożar i wyburzenie Teatru Miejskiego. Ustąpiła w latach 50. przed Armią Czerwoną. Na placu teatralnym postanowiono wznieść pomnik wdzięczność jej bohaterom i chyba uznano, że jej nagość może ich niepokoić. Pomnik wdzięczności nie doczekał się realizacji, ale Łuczniczka znalazła nowe miejsce – zdobi park im. Jana Kochanowskiego. I jak przed laty jej piękne kształty podziwiać mogą miłośnicy sztuk dramatycznych, stoi bowiem naprzeciwko Teatru Polskiego.


Po drugiej wojnie światowej ważną rolę w życiu Bydgoszczy odegrała jednak inna dziedzina sztuk pięknych – muzyka. W latach 1954–1958 niemal naprzeciwko teatru wyrósł okazały neoklasycystyczny gmach Filharmonii Pomorskiej im. Ignacego Jana Paderewskiego. Jego projektantem był bydgoski architekt Stefan Klajbor, a inicjatorem budowy – późniejszy wieloletni dyrektor, Andrzej Szwalbe. W latach 70. wokół gmachu filharmonii zaczęły pojawiać się wykonane z brązu i kamienia pomniki i popiersia znanych kompozytorów i wirtuozów muzyki poważnej, zarówno polskich, jak i zagranicznych. Pojawił się też pomnik dyrektora filharmonii. Skromnego wzrostu pan w garniturze, podpierając się laseczką, zmierza do pracy. Dzięki zaangażowaniu Szwalbego oprócz filharmonii działalność rozpoczęła też Akademia Muzyczna im. Feliksa Nowowiejskiego. Jednym z jej absolwentów jest Rafał Blechacz, który w 2005 roku zwyciężył w XV Międzynarodowym Konkursie Pianistycznym im. Fryderyka Chopina. Filharmonia, Akademia Muzyczna i Zespół Szkół Muzycznych im. Artura Rubinsteina tworzą dzielnicę muzyczną.

Można przyjąć, że do dzielnicy muzycznej należy też Polskie Radio Pomorza i Kujaw. Swoją siedzibę ma nieopodal, w pięknej, neoklasycystycznej willi przy ulicy Gdańskiej. Budynek wzniesiono w pierwszych latach XX wieku dla przemysłowca Wilhelma Blumwego. Do lat 40. na szczycie tympanonu stała urna z prochami seniora rodu i założyciela fabryki, Carla Blumwego (miał najbardziej oryginalne miejsce pochówku, o jakim kiedykolwiek słyszałam). W dwudziestoleciu międzywojennym willę przejął Polski Klub zrzeszający elitę intelektualną miasta. Swoją siedzibę miał tam też Polski Biały Krzyż, organizacja wspierająca ofiary wojny. W czasie okupacji w piwnicach budynku Niemcy wykonywali egzekucje na mieszkańcach Bydgoszczy. Strącili też z tympanonu urnę z prochami seniora. Od kwietnia 1945 roku w willi mieści się rozgłośnia Polskiego Radia. Stąd nadano pierwszą po wyzwoleniu polską audycję radiową. Pracował tu między innymi Jeremi Przybora.

Ulica Gdańska, przy której stoi siedziba Radia PiK, to reprezentacyjna ulica Bydgoszczy. Wytyczono ją w latach 20. XIX wieku w czasie rozbudowy miasta w kierunku północnym. Po obu jej stronach wybudowano kamienice wystrojem nawiązujące do renesansu, baroku i manieryzmu. Przy wielu z nich pracowali niemieccy architekci. Do wybuchu pierwszej wojny światowej Bydgoszcz – oficjalnie z niemiecka zwana Bromberg, czyli „jeżynowe wzgórze” – nazywana była Klein Berlin (Mały Berlin), tak bardzo przypominała stolicę Cesarstwa Niemieckiego. Do naszych czasów przetrwało aż 90 procent dawnej, przedwojennej zabudowy.

Prezentację ulicy Gdańskiej zacznę jednak nie od kamienic, lecz udziału Polaków w rozgromieniu III Rzeszy, czyli wiekopomnego czynu Mariana Rejewskiego. Rejewski – z urodzenia bydgoszczanin, a z wykształcenia matematyk i kryptolog – wraz z Henrykiem Zygalskim i Jerzym Różyckim złamał kod Enigmy, niemieckiej maszyny szyfrującej, co w dużym stopniu przyczyniło się do zwycięstwa Aliantów nad Hitlerem. W setną rocznicę urodzin Rejewskiego na ulicy Gdańskiej stanęła jego ławeczka.

A teraz o kilku zabytkowych kamienicach ulicy Gdańskiej. Na początku XX wieku wzniesiono ogromną, kilkupiętrową kamienicę, należącą do restauratora Carla Meinhardta. Projektantem był niemiecki architekt Alfred Schleusener. Pierwotnie elewacja budynku była bogato zdobiona, jednak w styczniu 1934 roku doszło do tragicznego wypadku. Spadła jedna z figur i zabiła dwie osoby. Władze miasta podjęły wówczas decyzję o usunięciu wszystkich ozdób z kamienicy, a potem hurtowo z innych budynków miasta. Po drugiej wojnie światowej kamienica podupadała. Wyremontowano ją dopiero w 1974 roku przed wizytą Edwarda Gierka. Jednak dawne dekoracje, postacie ludzkie, anioły i maszkarony, wróciły na nią dopiero na początku obecnego stulecia. Po zakończeniu remontu kamienicy zorganizowano pierwsze Święto Ulicy Gdańskiej.


A teraz o kilku zabytkowych kamienicach ulicy Gdańskiej. Naprzeciwko kamienicy Meinhardta stoi wspaniały gmach wzniesiony pod koniec XIX wieku według projektu Józefa Święcickiego. Jego właścicielem był Ernst Wolff. Dom wybudowano w zawrotnym tempie. Prace rozpoczęto jesienią 1896 roku, a już w maju następnego roku kamienica była gotowa. Zainstalowano w niej pierwszą w Bydgoszczy windę elektryczną. Cały parter przeznaczony został na sklepy. Luksusowe mieszkania na piętrach zajmowali przemysłowcy, handlowcy i wyżsi rangą wojskowi. Kamienica ma też ciemną kartę w swej historii. Po wkroczeniu do miasta Armii Czerwonej mieściły się w niej biura NKWD.


A teraz o kilku zabytkowych kamienicach ulicy Gdańskiej. Warto przyjrzeć się sąsiedniej kamienicy. Ma nietypową ozdobę. Na wysokości pierwszego piętra wiszą podarte porcięta. To Spodnie Andrzeja, unikatowa rzeźba Piotra Wagnera. W ten nietypowy sposób złożył on hołd bydgoskiemu malarzowi Andrzejowi Nowackiemu, który przez 50 lat żył i tworzył w tej kamienicy. Rzeźba nawiązuje do słynnego cyklu artysty Udżinsowieni.

Innym godnym uwagi budynkiem przy ulicy Gdańskiej jest kamienica wzniesiona w połowie XIX wieku na zamówienie aptekarza Augusta Mentzla, według projektu Heinricha Mautza. Mentzl otworzył w niej aptekę homeopatyczną „Pod Łabędziem” – tuż nad drzwiami wejściowymi umieszczono jego pozłacaną figurę.

Zioła, które Mentzl wykorzystywał do produkcji leków i maści, rosły w niewielkim ogródku koło budynku. Po zakończeniu drugiej wojny światowej apteka została upaństwowiona i rozpoczęła działalność jako Apteka Społeczna nr 39. Dawną nazwę odzyskała w latach 70., a w prywatne ręce trafiła ponownie w 1990 roku. Dzięki staraniom nowego właściciela, Bartłomieja Wodyńskiego, w 150. rocznicę rozpoczęcia działalności apteki na jej zapleczu powstało muzeum farmacji (w 2017 roku aptekę i zabytkowe wyposażenie przejęło Muzeum Okręgowe im. Leona Wyczółkowskiego).

U zbiegu ulic Gdańskiej i Dworcowej stoi modernistyczny dom towarowy wybudowany w latach 1910–1911 według projektu Ottona Waltera z Berlina. Był pierwszym w Bydgoszczy budynkiem, w którym zastosowano konstrukcję z żelbetonu. W latach międzywojennych mieścił się tu Bydgoski Dom Towarowy, czyli Be-De-Te. Słynął z urządzanych w jego wnętrzach pokazów mody. Budynek przetrwał wojnę, jednak pożar wzniecony w 1945 roku przez Armię Czerwoną zniszczył jego spadzisty dach. Po wojnie był siedzibą Powszechnego Domu Towarowego, przez lata zwanego „Jedynak”. Na początku obecnego stulecia nowy właściciel przeprowadził renowację fasady, eksponując zdobiące ją płaskorzeźby zwierząt i fauna, a także czterech postaci kobiecych: Afrodyty, Eris, Hery i Ateny.

Widoczni na zdjęciu atlanci dzwigają jeden z balkonów Hotelu pod Orłem, stojącego na wprost dawnego „Jedynaka”. Budynek powstał w latach 1892–1894 na zlecenie hotelarza Emila Bernhardta, według projektu Józefa Święcickiego. Jest najpiękniejszym i bez wątpienia największym przykładem bydgoskiej architektury eklektycznej. Ogromne, neobarokowe, widoczne z dworca gmaszysko miało przyciągać podróżnych przybywających do miasta, a wystawne wnętrza – całkowicie ich oszałamiać.

Elewację hotelu zdobią elementy architektoniczne charakterystyczne dla wcześniejszych epok, głównie klasycyzmu i baroku. Wśród nich jest portretowa maska, którą przez lata uważano za wizerunek projektanta hotelu. Okazało się jednak, że nie jest to twarz Święcickiego. Czyja więc jest? Nie wiadomo.

W latach międzywojennych hotel prowadziła rodzina Majewiczów. W 1921 roku przez kilka godziny wypoczywał w nim Józef Piłsudski. Po drugiej wojnie światowej hotel został upaństwowiony. W czasach stalinowskich był robotniczym domem kultury, potem hotelem Orbisu. Do spadkobierców dawnych właścicieli wrócił w 1994 roku.

W połowie XIX wieku na tyłach ulicy Gdańskiej wytyczono plac Wolności – bydgoski salon pod chmurką. Tam też, kilka lat później, wzniesiono pierwszą w Bydgoszczy farę ewangelicką, czyli kościół pw. Świętych Apostołów Piotra i Pawła, zaprojektowany przez berlińskiego architekta Fryderyka Adlera. Budowano go z rozmachem. Cegły i terakotę do wystroju elewacji frontowej sprowadzono z Charlottenburga, cesarz Wilhelm I ufundował witraże, które ozdobiły prezbiterium i zakrystię. Kościół miał zainstalowane ogrzewanie podłogowe, a oświetlało go 200 lamp gazowych.

Kościół ma swój wojenny, niechlubny epizod. Na początku września 1939 roku – podczas tzw. krwawej niedzieli – z jego wieży strzelali dywersanci niemieccy do wycofujących się oddziałów Wojska Polskiego. O tym wydarzeniu jeszcze wspomnę.

W czasie walk w mieście, zarówno w 1939, jak i 1945 roku, kościół został poważnie uszkodzony i wyrokiem Tymczasowej Rady Miejskiej Bydgoszczy skazany na rozbiórkę. Na jego miejscu miał stanąć pomnik Józefa Stalina. Świątynię, po wojnie już katolicką, ocalili parafianie.

Dziś kościół stanowi tło niesamowitego pomnika-fontanny. To Potop – nawiązująca do biblijnego potopu monumentalna, trzyczęściowa kompozycja rzeźbiarska Ferdynanda Lepckego.

W dużym basenie z czerwonego piaskowca z żywiołem walczy grupa ludzi i zwierząt. „Na skalnym szczycie nagi, muskularny mężczyzna podtrzymuje omdlałą kobietę […], a prawą ręką usiłuje wciągnąć wspinającego się na skałę starszego mężczyznę. Poniżej leży […] omdlała matka, do której garnie się zdziwione całą sytuacją dziecko. Za nimi lew, całkiem niegroźny, otępiały nawet, też próbujący wydostać się z wodnego żywiołu. […] Po lewej, niedźwiedzica trzymająca w pysku za kark małe niedźwiedziątko, stara się umieść je nad wodą. Po prawej, mężczyzna zmagający się zarówno z żywiołem, jak i oplatającym jego ciało wężem”.

Fontanna stanęła w 1904 roku. Jej projekt wyłoniono w ogólnoniemieckim konkursie na „monumentalną fontannę z symbolicznymi scenami, ze wszystkich stron dostępną” ogłoszonym w ostatnich latach XIX wieku. Zgłoszono aż 55 prac. Wygrał Ferdynand Lepcke. Otrzymał honorarium w wysokości 100 tysięcy marek. Tyle samo dostał na wykonanie dzieła. Nie obyło się bez kłopotów. Prace trwały dwa lata dłużej, a po uruchomieniu wodotrysku przez wiele miesięcy na jaw wychodziły liczne usterki. Niemniej Potop budził powszechny zachwyt, zarówno miejscowych, jak i odwiedzających miasto gości. Do 1943 roku był jedną z największych atrakcji Bydgoszczy. Niestety, padł ofiarą akcji Metallspende des deutschen Volkes. Rozebrano go i przeznaczono na cele przemysłu zbrojeniowego. „Z Potopu ocalał tylko... basen kamienny, reszta poszła na armaty”.

Mieszkańcom Bydgoszczy trudno było pogodzić się z utratą Potopu. Po zakończeniu drugiej wojny światowej podejmowano próby jego rekonstrukcji. W latach 80. pewne starania podjął nawet Andrzej Szwalbe, ale dopiero dzięki zawiązanemu w 2003 roku społecznemu stowarzyszeniu odbudowy fontanny Potop znów jest ozdobą Bydgoszczy.

Mały fragment fontanny – niedźwiedzicę z młodym – można odnaleźć na pomniku-ławeczce
Zygmunta Mackiewicza, jednego z inicjatorów odtworzenia Potopu.
Fontanna stoi w parku im. Kazimierza Wielkiego. To najstarszy park miejski, pozostałość po o wiele większym ogrodzie klarysek, które do Bydgoszczy przybyły w 1615 roku. Po kasacie zakonu przez władze pruskie ogród zamieniono na park regencyjny, zamknięty dla mieszkańców miasta. Ogólnodostępny stał się dopiero na początku XX wieku.

Przy ulicy Gdańskiej stoi kościół sióstr klarysek. Pierwotnie znajdował się tu zbudowany z dębowego drewna kościół szpitalny pw. Świętego Ducha ufundowany przez mieszkańców miasta w 1448 roku. Pod koniec XVI wieku rozpoczęto budowę kościoła murowanego. Prace trwały wiele lat. Oficjalna konsekracja odbyła się we wrześniu 1645 roku. Wówczas do Świętego Ducha dodano trzech innych patronów, świętych: Wojciecha, Klarę i Barbarę.

W roku 1835 nastąpiła kasata zakonu. Siostry klaryski zostały przesiedlone do Gniezna, a budynek klasztorny i kościół stały się własnością miasta. Świątynia zaczęła pełnić funkcje świeckie. Mieściła wagę miejską, była magazynem wyrobów spirytusowych, a nawet remizą strażacką.

W dwudziestoleciu międzywojennym budowlę z powrotem przeznaczono na cele sakralne. W 1925 roku nastąpiła ponowna konsekracja, podczas której kościołowi nadano nowe wezwanie – Wniebowzięcia Najświętszej Marii Panny. Kościół przetrwał drugą wojnę światową. Wygląda tak, jak przed wiekami, tyle że stoi w nieciekawym miejscu – na skrzyżowaniu Gdańskiej, Mostowej, Jagiellońskiej i Focha – i trudno zrobić mu ładne zdjęcie.
Do wnętrza wiedzie neorenesansowy portal. Wewnątrz jest doskonale zachowany strop z połowy XVII wieku, zdobiony malowanymi rozetami, wśród których nie ma dwóch identycznych.

Spacerując ulicą Gdańską, dotarłam do Brdy.
Most im. Jerzego Sulimy-Kamińskiego.
Przystanęłam na moście im. Jerzego Sulimy-Kamińskiego, z którego rozpościera się najpiękniejsza bydgoska panorama. Widać spichrze przy ulicy Grodzkiej, pałacyk Lloyda Bydgoskiego i barkę Lemarę, nad którą kołysze się Przechodzący przez rzekę
Po drugiej stronie Brdy wznosi się ogromna neogotycka budowla z czerwonej cegły, ozdobiona wieloma wieżyczkami. To siedziba Poczty Głównej.

Spichrze stojące nad brzegami Brdy są pozostałością po czasach, gdy w Bydgoszczy kwitł handel drewnem, piwem i zbożem, które zwożono tu z całej Wielkopolski. Potem spławiano je Wisłą do Gdańska, a w zamian bydgoszczanie otrzymywali sól, śledzie i wino. Towary gromadzone były w obszernych spichrzach. Pierwsze zaczęto budować już w XVI wieku. Do naszych czasów zachowało się zaledwie kilka, zbudowanych w drugiej połowie XVIII wieku i później. Są to okazałe, piętrowe budynki o spadzistych dachach i niewielkich oknach. Większość zbudowano z tzw. muru pruskiego – ich drewniane szkielety wypełniono cegłą.

Trzy spichrze stoją przy Grodzkiej – ciągnącej się wzdłuż Brdy, do XVIII stulecia najważniejszej ulicy tej części miasta. Zbudował w latach 1793–1800 kupiec Samuel Gottlieb Engelmann. Pierwotnie było ich pięć, ale w lutym 1960 roku w jednym z nich wybuchł pożar. Gasiły go wszystkie jednostki straży pożarnej z Bydgoszczy. Nie sprzyjała im pogoda. Porywisty wiatr wzmagał płomienie, a silny mróz sprawiał, że zamarzały węże strażackie. Dwa budynki spłonęły. Trzy zachowane spichrze od 1962 roku gromadzą zbiory Muzeum im. Leona Wyczółkowskiego. Uwieczniono je w logo miasta.

Przed jednym z nich, zwanym holenderskim ze względu na krążynowy dwuspadowy dach, stoi wykonany z brązu model Bydgoszczy z dawnych wieków.

Do starych, zabytkowych spichrzy nawiązują nowe, zwane też szklanymi domami, wzniesione na brzegu rzeki pod koniec XX wieku według projektu dwóch warszawskich architektów, Andrzeja Bulandy i Włodzimierza Muchy.

To właściwie jeden budynek, składający się z dwóch bliźniaczych części. Jedną zbudowano z cegły klinkierowej, drugą ze szklanych tafli umocowanych na stalowej konstrukcji. Obie są półokrągło zakończone i pozbawione architektonicznych detali. Bez wątpienia nowe spichrze przypadły do gustu mieszkańcom miasta i gościom przybywającym do Bydgoszczy, bo w 2012 roku w plebiscycie „Polityki” na najładniejszą budowlę zajęły trzecie miejsce.

Przed głównym wejściem do nowych spichrzy znajduje się replika bydgoskiego zamku.
Został wzniesiony przez Kazimierza Wielkiego jako siedziba kasztelana.
W 1370 roku zamieszkał w nim wnuk Kazimierza, Kaźko Słupski.
Zamek był jego ulubioną rezydencją. Tu zmarł w 1377 roku.
Zamek został zniszczony podczas potopu szwedzkiego.

Między starymi i nowymi spichrzami stoi niewielki pałacyk zbudowany w latach 80. XIX wieku w stylu manieryzmu niderlandzkiego przez kapitana żeglugi Ottona Liedtkiego. Do 1908 roku mieszkała w nim rodzina właściciela, później, kupiony przez Bydgoskie Towarzystwo Żeglugi Śródlądowej (Bromberger Schleppschiffahrt), został siedzibą zarządu spółki. Gdy w latach 20. XX wieku, po powrocie Bydgoszczy do macierzy, niemieckie przedsiębiorstwo żeglugowe przemianowano na Lloyd Bydgoski, w pałacyku wciąż urzędowały jego władze.

Nad Brdą, między pałacykiem a starymi spichrzami jest Rybi Rynek. Od XVI wieku aż do 1946 roku handlowano na nim rybami. W XIX stuleciu był najważniejszym miejscem portu. Rynek ma za sobą filmowy epizod. Na przełomie sierpnia i września 1968 roku w mieście kręcono kilka odcinków serialu Czterej pancerni i pies. Bydgoszcz stała się wówczas niemieckim Ritzen. W wielu scenach widać Kanał Bydgoski, Pocztę Główną i planty nad Brdą, most kolejowy na rzece, ulice Grodzką i Malczewskiego oraz Rybi Rynek. Wyłożono go folią i utworzono basen, który miał udawać zalane wodą miasto. Rybi Rynek dawno temu zapomniał o swej filmowej karierze. Przez lata był wielkim parkingiem szpecącym okolicę. W internecie znalazłam informację, że samochody mają zniknąć, a teren zamienić się w reprezentacyjny plac miejski. Może już tak się stało?

Tuż przed wybuchem drugiej wojny światowej, w 1937 roku, w Stoczni i Warsztatach Mechanicznych Lloyda Bydgoskiego zbudowano barkę, która dziś stoi u nabrzeży Brdy, tuż obok trzech starych spichrzy. Jej właścicielem był szyper Adolf Schmidt. Za barkę zapłacił 40 tysięcy złotych. Nazwał ją Lemara na cześć swych rodziców – Leona i Marii.

Barka była domem jego rodziny. Pływali nią po polskich i niemieckich rzekach. W czasie drugiej wojny światowej Lemarę przejęli Niemcy, a po wyzwoleniu trafiła w ręce Armii Czerwonej. Po interwencji rządu polskiego barka została zwrócona, ale nie dawnym właścicielom. Ci pracowali na niej jako zwykli robotnicy, bo Lemarę upaństwowiono. Lemara pływała do 2006 roku. Wycofana z żeglugi, miała trafić na złomowisko. Szczęśliwie pozostała u brzegu Brdy. Przekazano ją Miejskiemu Centrum Kultury i udostępniono zwiedzającym.

Na barkach takich jak Lemara żyli ludzie, całe rodziny. Tu rodzili się i umierali. Szyperska profesja przechodziła z ojca na syna.

Barki pływały do Gdańska, Berlina, do południowych miast Polski i na wschód. Po Kanale Bydgoskim kursowały całe karawany barek, ciągniętych przez statki holownicze. Było ich tak dużo, że nieraz stały w korkach. W jakich warunkach mieszkały szyperskie rodziny, można zobaczyć na Lemarze, która jest żywym muzeum tradycji wodniackich. Zwiedziłam ładownię i maleńką kajutkę, na którą składają się kuchnia, sypialnia i salonik. W ciasnych wnętrzach upchnięto meble, sprzęty codziennego użytku, dziecięce zabawki – skromnie, ale z klimatem, jakiego nigdzie indziej nie znajdziecie.

Na Lemarze odbywają się koncerty, spektakle, potańcówki i lekcje angielskiego (trwała właśnie taka lekcja, gdy zwiedzałam barkę). Co miesiąc zaglądają tu członkowie szyperskich rodzin. Jest ich całkiem sporo, bo jeszcze kilkadziesiąt lat temu u nabrzeży Brdy cumowało wiele takich barek – miejsc pracy niejednego bydgoszczanina.

Nad Lemarą, na linie przerzuconej nad Brdą, kołysze się Przechodzący przez Rzekę – nagi młodzian ze strzałą w ręku. Niektórzy twierdzą, że ma zamiar oddać ją Łuczniczce. Linoskoczek zawitał do Bydgoszczy 1 maja 2004 roku, by upamiętnić wejście Polski do Unii Europejskiej. Jego autorem jest Jerzy Kędziora. Rzeźbiarz na linie umieścił też jaskółkę (z niemieckiego Schwalbe) dla uczczenia Andrzeja Szwalbego, wspomnianego już założyciela Filharmonii Pomorskiej. Czy ktoś przewidział, że minie 15 lat i Unia Europejska zachwieje się niczym bydgoski linoskoczek na Brdą?

Najważniejszym miejscem większości miast jest rynek z ratuszem i kościołem. W Bydgoszczy sercem miasta jest Wyspa Młyńska, niewielka, otoczona wodami Brdy i Młynówki – niesamowite miejsce. W letnie miesiące tonie w zieleni, ale i zimą nie traci uroku. Przez nagie konary drzew prześwitują szachulcowe ściany osiemnastowiecznego Białego Spichrza. To najstarszy budynek na wyspie, mieszczący dziś zbiory archeologiczne.
Trochę dalej stoi nieco młodszy dawny młyn parowy, czyli Czerwony Spichlerz, obecnie Galeria Sztuki Nowoczesnej.
Drugi koniec wyspy należy do ogromnych dziewiętnastowiecznych młynów Rothera.

Ale najciekawszy – moim zdaniem – jest Dom Leona Wyczółkowskiego. Odtworzono w nim wnętrza dworku w pobliskim Gościeradzu, w którym na początku XX wieku mieszkał i miał swoją malarską pracownię patron bydgoskiego muzeum. W Bydgoszczy Wyczółkowski bywał częstym gościem. Jeszcze za życia malarza jedną z sal tutejszego muzeum poświęcono jego twórczości.
Leon Wyczółkowski. Rzeźba Konstantego Laszczki.

Trzydziestego grudnia 1936 roku w Bydgoszczy odbyły się uroczystości pogrzebowe Wyczółkowskiego. Uczestniczyły w nich władze państwowe i duchowne oraz tysiące mieszkańców Bydgoszczy. Zwłoki malarza zostały wystawione w farze, a potem przeniesione na Stary Rynek. Zgodnie ze swoim życzeniem Wyczółkowski spoczął na wiejskim cmentarzu we Wtelnie.
Ósmego kwietnia 1937 roku, wykonując ostatnią wolę sławnego męża, jego żona Franciszka przekazała Bydgoszczy 425 prac, szkicowniki oraz pamiątki osobiste i wyposażenie pracowni malarskiej. Akt darowizny zobowiązywał miasto do sprawowania opieki nad zbiorem, popularyzacji twórczości Wyczółkowskiego, upamiętniania rocznic związanych z artystą oraz opieki nad jego grobem.
Wyczółkowski z żoną.

Kilka lat temu na Wyspie Młyńskiej powstała nowoczesna przystań jachtowa. Wzniesiono ją na terenie dawnej przystani wioślarskiej, zbudowanej w latach 30. XX wieku dla Wojskowego Klubu Sportowego „Zawisza”. Stał tu gmach z tarasem mieszczący hangary dla łodzi, żaglówek i kajaków. Po drugiej wojnie światowej właścicielem przystani był klub „Zawisza”. Na początku XXI wieku przedwojenne budowle zastąpiono nowymi – na wskroś nowoczesnymi. Powstał hotel, knajpki, sale fitness i gabinety odnowy biologicznej.

Z Wyspy Młyńskiej jest chyba najładniejszy widok na Operę Novą – trzy białe walce z kwadratową wieżą zaprojektowane przez Józefa Chmiela i Andrzeja Prusiewicza.

W największym walcu znajduje się ogromna sala widowiskowa, w której może zasiąść 800 widzów. Artyści występują na równie imponującej scenie. To zapewne rekompensata za lata tułaczki – teatr operowy długo nie miał własnej siedziby. Budowa Opery Novej trwała aż 34 lata. Otwarto ją w 2006 roku.

Opera corocznie gości Bydgoski Festiwal Operowy. Pierwszy odbył się w 1994 roku jeszcze na placu budowy – ze ścian sterczały druty zbrojeniowe. Był wyrazem desperacji artystów, którzy nie mogli doczekać się oddania gmachu. Melomani siedzieli na pożyczonych od wojska krzesłach ustawionych wprost na betonie. Wszyscy byli w strojach wieczorowych. Oklaskiwali zespoły operowe z Warszawy, Łodzi, Poznania i Sankt Petersburga.

W 2013 roku, z okazji 667 urodzin miasta, przed wejściem do Opery Novej stanęła „współczesna wariacja na temat Łuczniczki”.

Naprzeciwko Wyspy Młyńskiej, po drugiej stronie Młynówki, stoją dziewiętnastowieczne kamienice. Przeglądają się w wodach rzeki, tworząc urokliwą Bydgoską Wenecję.

Chociaż sercem Bydgoszczy jest Wyspa Młyńska, nie znaczy to, że w mieście nie ma rynku. Oczywiście, że jest, nawet jeden z największych, jakie widziałam. Został wytyczony w 1346 roku, podczas lokacji miasta przez króla Kazimierza Wielkiego.

Jeszcze w tym samym roku, zgodnie ze średniowieczną tradycją, przystąpiono do budowy kościoła miejskiego. To dzisiejsza katedra pw. świętych Marcina i Mikołaja.

Bydgoska fara początkowo była drewniana. Po pożarze zdecydowano się na budowę ceglanego gotyckiego kościoła. Wznoszono go od 1466 do 1502 roku – prawie 40 lat. Ale trud się opłacał, bo kościół jest imponujący. To ogromna, trójnawowa budowla z kwadratową wieżą od południa i piętrową kruchtą od zachodu. Do świątyni wiodą pięćsetkilogramowe spiżowe drzwi.

Gdy po raz pierwszy – podczas bydgoskiego rekonesansu – weszłam do środka, zaniemówiłam. Wnętrze zaskoczyło mnie niesamowitymi kolorami: nade mną ciemnoniebieskie, gwiaździste sklepienie, wokół mnie czerwone i fioletowe ściany, kolumny, złocenia, polichromie. Chyba ten cudny kościół przekonał mnie, by jeszcze raz odwiedzić Bydgoszcz.
Najwspanialszym zabytkiem katedry jest późnogotycki obraz tajemniczo uśmiechniętej Madonny z różą, zwanej też Matką Bożą Pięknej Miłości, znajdujący się w ołtarzu głównym. Obraz jest wotum dla Bogurodzicy za zakończenie wojny trzynastoletniej.

W dzwonnicy katedry wisi dzwon z kościoła dominikanów w Kamieńcu Podolskim. Trafił na karty Pana Wołodyjowskiego: bił na alarm, gdy zbliżała się turecka nawałnica i podczas uroczystej przysięgi składanej przez pana Michała i Ketlinga: „...wówczas mały rycerz wstał i klęknąwszy na stopniach ołtarza, tak rzekł wzruszonym, choć spokojnym głosem: – [...] pogańskiego nieprzyjaciela w sprosności żyjącego do zamku nie puszczę ni z murów nie ustąpię, ni szmaty białej nie zatknę, choćby mi też pod gruzami pogrześć się przyszło... Tak mi dopomóż Bóg i święty Krzyż – Amen! [...] Wtem uderzono we wszystkie dzwony...". 

W pobliżu katedry, przed dawną szkołą miejską, stoi ciekawa rzeźba przedstawiająca kilka smętnych postaci. Jest dość zagadkowa, bo jedne źródła podają, że to Apel więźniarek, a drugie, że Śpiący rycerze Jerzego Beresia.
I ciekawostka – w koszu rynny katedry znajduje się wytłoczony na blasze niewielki orzełek w koronie. Jako jedyny w Bydgoszczy przetrwał okupację niezauważony przez Niemców. Bydgoszczanie, zwłaszcza młodzi, przychodzili tu, by potajemnie oddawać honory godłu państwa. Szukałam go, ale nie znalazłam.
Na tyłach kościoła, tam gdzie Młynówka wpada do Brdy,
stoi osiemnastowieczna rzeźba świętego Nepomucena, chroniącego przed powodzią.
Zabudowa bydgoskiego rynku pochodzi głównie z XIX wieku. Południową pierzeję zajmuje klasycystyczny gmach Wojewódzkiej i Miejskiej Biblioteki Publicznej im. dr. Witolda Bełzy. Jej najcenniejszą książką jest rękopis Roty Marii Konopnickiej.
Przed wejściem głównym do biblioteki znajduje się rzeźba-fontanna Dzieci bawiące się z gęsią (no, ja nie wiem, czy ta gęś dobrze się bawi) z 1909 roku. Pierwotnie stała przed apteką „Pod Złotym Orłem”, bo ufundowała ją rodzina Kupffenderów, właścicieli apteki, by uczcić stulecie swej działalności.
W okazałym gmachu siedemnastowiecznego kolegium jezuickiego dziś jest siedziba władz miejskich.

O godzinie 13.13 lub 21.13 warto stanąć pod kamienicą przy Starym Rynku 15. Wtedy to otwiera się okno w jej szczycie i w oparach dymu, zanosząc się upiornym śmiechem, wyłania się postać Twardowskiego.

Według legendy przybył do miasta na kogucie (inne podania mówią, że na krześle). Wraz ze swym sługą Maćkiem i diabełkami, Smołką i Węgliszkiem, zatrzymał się w gospodzie Zgorzelec. Tam przyjmował interesantów. Jednym z nich był burmistrz, sędziwy starzec, który nie mógł sprostać wymaganiom młodej żony. Poprosił Twardowskiego, by go odmłodził. Mistrz z pomocą diabełków przygotował wywar z magicznych ziół, w którym wykąpał staruszka. Po kilku godzinach z kotła wyszedł młodzieniec. Niestety, po powrocie do domu nie poznała go ani żona, ani nikt ze służby. Odmłodzony staruszek stracił dom i stanowisko – niech będzie to przestrogą dla wszystkich bez umiaru korzystających ze zdobyczy medycyny estetycznej.

Budynek, w którym zatrzymał się mistrz Twardowski, już nie istnieje. W 1910 roku niejaki Leo Bruckmann wybudował w tym miejscu nowoczesny dom handlowy. Po pierwszej wojnie światowej wciąż działał tam dom konfekcyjny, a od 1928 roku – dom handlowy Braci Mateckich, ulubione miejsce bydgoskich elegantek. W czasie drugiej wojny światowej budynek został zniszczony. Na jego miejscu stoi dziś współczesna, stylizowana kamienica.

W roku 1969 na rynku ustawiono Pomnik Walki i Męczeństwa Ziemi Bydgoskiej, upamiętniający ofiary zbrodni hitlerowskich, zwłaszcza mieszkańców miasta rozstrzelanych tu w pierwszych dniach drugiej wojny światowej.

W Bydgoszczy doszło wówczas do dywersji niemieckiej, którą propaganda III Rzeszy określiła mianem „krwawej niedzieli”. Wycofujące się oddziały Wojska Polskiego zostały zaatakowane przez niemieckich mieszkańców miasta. Zginęło kilkudziesięciu polskich żołnierzy i cywilów. Schwytanych dywersantów rozstrzelano. Piątego września do Bydgoszczy wkroczyły oddziały Wehrmachtu. Już cztery dni później na rynku odbyła się pierwsza publiczna egzekucja Polaków oskarżonych o udział w „krwawej niedzieli”. Życie straciło około 20 osób.
Egzekucja na bydgoskim rynku.

Kiedyś rynek nie sprawiał wrażenia ogromnego, bo sporo miejsca zajmował stojący na nim kościół jezuitów. Został zburzony podczas drugiej wojny światowej. Legenda głosi, że jedna z niemieckich ofiar, umierając, oparła się ręką o ścianę świątyni. Ślad dłoni pozostał i nie można go było usunąć, dlatego Niemcy zdecydowali się kościół zniszczyć.

Zachowały się podziemia, które kryją tajemnice. W 1925 roku zarwała się posadzka pod głównym ołtarzem. Odkryto tunel znajdujący się siedem metrów pod powierzchnią rynku. Prowadził do piwnic i podziemnych komnat. W jednej z nich znaleziono kilkadziesiąt trumien. Spoczywały w nich zmumifikowane szczątki zakonników i bogatych mieszczan. Jeden nieszczęśnik musiał zostać pochowany żywcem, bo leżał w nienaturalnej pozycji, tak jakby chciał otworzyć wieko trumny.

Od strony Brdy na rynek można dotrzeć ulicą Jatki. Nazwa pochodzi od jatek, czyli kramów, na których sprzedawano mięso, stojących po obu jej stronach. Na początku XX stulecia handlarze przenieśli się do olbrzymiej nowo wybudowanej hali targowej, a przy ulicy Jatki zaczęto sprzedawać wyroby wikliniarskie.

Ulica Jatki była jedyna w swoim rodzaju. Sprzedawcy odnosili się z szacunkiem do klientów, zwracając się do kobiet „pani łaskawa”, a do małych chłopców „kawalerze”. Równie uprzejmi byli klienci. Wszyscy mówili „dzień dobry” i „do widzenia”, a mężczyźni zdejmowali czapki i kapelusze. W latach 60. w związku z budową baru szybkiej obsługi „Kaskada” ulicę zlikwidowano. W roku 2015 ulica Jatki powróciła na mapę Bydgoszczy w nowoczesnym kształcie – zgodnie z panującą w architekturze modą przykryto ją szklanym dachem.

Na tyłach rynku biegnie ulica Długa, przy której stoją pięknie odnowione kamieniczki. Pochodzą głównie z końca XVIII i początku XIX wieku.
W jednej z nich mieści się Muzeum Mydła i Historii Brudu. To jedyne miejsce na świecie poświęcone tak prozaicznej czynności, jak mycie się. Wizyta w muzeum to niezapomniana podróż w czasie, od starożytności po współczesność. Rozpoczyna ją umycie rąk i własnoręczne zrobienie mydełka, które można zabrać na pamiątkę.
W każdej epoce historycznej sprawy higieny traktowano inaczej. Starożytni uwielbiali się kąpać. Bogaci Grecy myli się we własnych łazienkach, Rzymianie godzinami siedzieli w publicznych łaźniach, rozmawiając, oddając się lekturze lub paniom lekkich obyczajów.
W początkach średniowiecza uznano, że częste mycie skraca życie i zaniechano kąpieli. Święty Hieronim mawiał, że „ten, którego chrzest oczyści, drugi raz myć się nie musi”. Posłuchało go tak wielu, że inny święty – Tomasz z Akwinu – nie mogąc wytrzymać odoru niemytych ciał, zalecał używanie kadzideł w kościele.
W renesansie powrócono do łaźni, które szczególną popularnością cieszyły się na terenach obecnych Niemiec i Szwajcarii. Łaźnie bywały koedukacyjne. W tym samym czasie w wodzie pluskali się mężczyźni i kobiety. Oddzielał je parawan tak skromny, że umożliwiał wzajemną obserwację, a nawet miłosne igraszki.
Łaźnie opuszczono wraz z pojawieniem się dżumy. Uznano bowiem, że kąpiel sprzyja rozprzestrzenianiu się choroby. Ludzie w trosce o zdrowie na całe wieki zapomnieli o wodzie z mydłem. W wyższych sferach do końca XVIII stulecia popularna była sucha toaleta polegająca na częstej zmianie bielizny. Na brudne włosy nakładano peruki, wszy zabijano złotymi młoteczkami, a zapaszek tłumiono perfumami.

Zmiany przyniósł wiek XIX. W zamożnych domach pojawiły się łazienki. Brud zaczęto utożsamiać z ubóstwem. Bydgoszcz wpisuje się w historię higieny (nie brudu). To tu produkowano słynne proszki: Persil, Cypisek i Pollena 2000. Trzy w jednym, czyli król nigdzie nie musiał chodzić piechotą. Tak wygląda historia mycia się i niemycia w wielkim skrócie. Jeśli ktoś chce poznać szczegóły, niech odwiedzi muzeum. Wysłucha ciekawostek i obejrzy balie, tary, maglownice, pralki, suszarki i mydełka z różnych zakątków świata. Miejsce ciekawe, a pracownicy życzliwi i zaangażowani. W 2017 roku ich wysiłek został doceniony – Muzeum Mydła i Historii Brudu otrzymało certyfikat Polskiej Organizacji Turystycznej.

Ulica Długa, przy której stoi muzeum, jest deptakiem. Spacerując nią, można nadepnąć na autograf Zbigniewa Bońka albo Ireny Santor czy Jana Kulczyka. Fragment Długiej to Bydgoska Aleja Autografów, czyli podpisów osób zasłużonych dla miasta.
Przy skrzyżowaniu ulic Długiej i Jana Kazimierza stoi stary tramwaj,
pełniący dziś funkcje sezonowego punktu informacji turystycznej.

Ulicą Długą doszłam do Wełnianego Rynku, na którym wzniesiono pomnik Leona Barciszewskiego, ostatniego przedwojennego prezydenta miasta. W 1939 roku został zamordowany przez Niemców. Prawdopodobnie zginął 10 listopada, bo dzień później na ulicach Bydgoszczy wisiały plakaty z informacją, że został rozstrzelany według prawa wojennego. Wraz z nim śmierć poniósł jego osiemnastoletni syn Janusz. Do dziś nie odnaleziono miejsca zbrodni ani ciał zamordowanych. Odpowiedzialny za śmierć prezydenta Barciszewskiego komisarz miasta Werner Kampe przeżył wojnę. Nigdy nie stanął przed sądem, dożył starości i zmarł w Hanowerze w 1974 roku.

Niedaleko jest pomnik innej postaci zasłużonej dla Bydgoszczy – Kazimierza Wielkiego. Władca dumnie siedzi na koniu, a w lewej ręce trzyma akt lokacyjny miasta. Podczas wojen polsko-krzyżackich, prowadzonych w latach 1327–1332, Kujawy dostały się pod panowanie rycerzy zakonnych. Kazimierz odzyskał je na mocy pokoju kaliskiego z 1343 roku i trzy lata później nadał Bydgoszczy prawa miejskie. Zgodnie z zamysłem króla miała powstać zupełnie nowa osada – Królewiec – nieco na zachód od istniejącego już grodu. Nazwa nie spodobała się mieszkańcom, którzy woleli zostać przy Bydgoszczy.
Po lewej stronie pomnika widać budynek starej octowni wzniesiony w XIX wieku z muru pruskiego.
Dziś jest siedzibą oddziału Banku Pekao SA.
Od czasów Kazimierza Wielkiego Bydgoszcz znacznie się zmieniła. Gdyby król ożył, wdrapał się na wieżę ciśnień i rozejrzał dokoła, to zapewne by oniemiał. 

Na szczycie wieży ciśnień – na wysokości 38 metrów – jest taras widokowy. amknięto go podczas drugiej wojny światowej i ponownie otwarto dopiero w 2012 roku. Wieża ciśnień już prawie od 120 lat stoi na wzgórzu generała Dąbrowskiego. Zaprojektował ją Franz Marschall, który najwyraźniej puścił wodze fantazji, bo wieża wygląda jak z bajki.

Oczywiście wieża – oprócz estetycznych i widokowych – pełniła funkcje praktyczne. Mieścił się w niej zbiornik wyrównawczy, dzięki któremu mieszkańcy Bydgoszczy nie cierpieli na brak wody w godzinach największego zapotrzebowania na nią. Wieża odeszła na zasłużoną emeryturę w 1990 roku, po 90 latach nieprzerwanej pracy. Dziś w jej wnętrzu zamiast zbiornika jest wystawa opowiadająca o dziejach lokalnych wodociągów i ukazująca wyposażenie łazienek i toalet.

Z galerii widokowej wróciłam na ziemię, a dokładnie w okolice Starego Miasta. Odchodząca od rynku ulica Magdzińskiego zaprowadziła mnie do zabytkowej hali targowej (to do niej przenieśli się sprzedawcy mięsa z ulicy Jatki).

Nad wejściem do hali widnieje herb miasta. Halę otwarto w 1906 roku. Szybko zdobyła popularność wśród mieszkańców miasta, bo mogli robić w niej zakupy siedem dni w tygodniu. Dla sprzedających przygotowano ponad 100 stoisk. Zajęli je rzeźnicy, mleczarze i rybacy. Oprócz zwykłych ryb można było kupić kraby, raki, ostrygi i homary. Hala przetrwała do początku XXI wieku, kiedy to pokonały ją centra handlowe i hipermarkety. Teraz władze miasta szukają na nią pomysłu.

Za halą widać smukłą wieżę zegarową neogotyckiego kościoła pw. świętego Andrzeja Boboli. Świątynia została zbudowana dla bydgoskich ewangelików według projektu berlińskiego architekta Heinricha Seelinga. Wzniesiono ją w 1903 roku i po dziś dzień jest najwyższym – liczącym 75 metrów – budynkiem Bydgoszczy.

Okolice kościoła pw. świętego Andrzeja Boboli to najstarsza część miasta. Bydgoszcz, jako gród strzegący przepraw przez Wisłę, najprawdopodobniej został założony w XI wieku właśnie w miejscu, w którym dziś wznosi się świątynia. Warto wspomnieć, że pierwsza pisemna wzmianka o Bydgoszczy pojawiła się dokładnie 28 czerwca 1328 roku w Roczniku Kapituły Gnieźnieńskiej, gdzie występuje jako Budegac, siedziba kasztelana Sulisława.

Przy innej ulicy odchodzącej od rynku, Krętej, stoi ceglany budynek dawniej wchodzący w skład kompleksu przemysłowego Hermana Frankego. Dziś mieści się w nim klub muzyczny „Eljazz”. Do wejścia prowadzą stopnie, na których wyryto nuty standardu jazzowego Milesa Davisa Seven steps to heaven. Ponieważ stopnie są tyko trzy, tytuł zmieniono na Three steps to heaven.


Poszłam do bazyliki pw. świętego Wincentego à Paulo – największej w Bydgoszczy świątyni wzniesionej, by podziękować Opatrzności Bożej za powrót Pomorza do Polski. Powstała według projektu Adama Ballenstaedta z Poznania, który wzorował się na rzymskim panteonie. 

Prace budowlane ukończono tuż przed wybuchem drugiej wojny światowej. We wrześniu 1939 roku kościół został zajęty przez wojska niemieckie i sprofanowany, a przed wycofaniem się Niemców z miasta – podpalony. Prace nad odbudową trwały wiele lat. Zniszczone wnętrza wyposażano do 1976 roku, całość ukończono dopiero w 2003 roku.

Spod bazyliki poszłam urokliwą aleją Ossolińskich. Wytyczono ją w 1903 roku. Była najszerszą ulicą w mieście. Miała dwie jezdnie z chodnikiem dla pieszych i dwoma pasmami zieleni pośrodku. Po jej wschodniej stronie wyrosły budynki Instytutów Rolniczych im. cesarza Wilhelma, najstarszej placówki naukowej związanej ze szkolnictwem wyższym w Bydgoszczy (dziś są zajmowane przez Uniwersytet Kazimierza Wielkiego). Po zachodniej – w latach międzywojennych powstało willowe osiedle Sielanka.

kolejną piękną ulicą jest – aleja Mickiewicza, przy której stoją wyjątkowej urody secesyjne kamienice – nic dziwnego, wiele z nich architekci wznieśli dla siebie.

Potem ulicą Gdańską dotarłam do Dworcowej. Stoi przy niej wielgachny dziewiętnastowieczny budynek z czerwonej cegły, ozdobiony misternymi rzeźbami z jasnego piaskowca. Chociaż wygląda jak zamek, przez lata był siedzibą Dyrekcji Kolei Wschodniej.

Brda w okolicy siedziby Dyrekcji Kolei Wschodniej.A s 066Brda w okolicy siedziby Dyrekcji Kolei Wschodniej. Skoro jest dyrekcja kolei, to musi być i dworzec. Bydgoszcz może poszczycić się dwoma dworcami kolejowymi – pięknie wyremontowanym zabytkowym budynkiem i nowym, szklanym obiektem zwanym „żelazkiem”. Dawny budynek wzniesiono w 1851 roku, gdy Bydgoszcz i Berlin połączyły szyny kolejowe. Nowy budynek stanął w 2015 roku. Jego nietypowy kształt odsłania widok na stary dworzec znajdujący się między trzecim a czwartym peronem.


Aneks – Ostromecko
Od XIII wieku osada Ostromecko należała do zakonu krzyżackiego. Dwa stulecia później majątek przeszedł w ręce rycerskiego rodu herbu Pomian. Wiąże się z nim legenda o złotej szczęce. Jednemu z przedstawicieli rodu ulubiony koń uratował życie podczas bitwy. Sam przypłacił to zdrowiem – ucierpiała jego szczęka. Rana była tak poważna, że uniemożliwiała zwierzęciu jedzenie. Rycerz odwdzięczył się koniowi za uratowanie życia, fundując mu sztuczną szczękę, i to nie byle jaką, bo szczerozłotą. Po śmierci koń został pochowany na terenie parku. Mimo poszukiwań do dziś nie odnaleziono miejsca, w którym spoczął (wraz ze swoją szczęką).

Na początku XVII wieku właścicielem Ostromecka został ród Doprowskich, któremu miejscowi wierni zawdzięczają kościół pw. świętego Mikołaja. W czasie potopu szwedzkiego dobra ostromeckie, jak wiele innych polskich majątków, zostały spustoszone i zrujnowane. W 1709 roku Ostromecko znalazło się w rękach mazowieckiego szlachcica Bogdana Teodora Mostowskiego. Jego syn, Paweł Michał, wojewoda pomorski i mazowiecki, rozbudował stojący tam szlachecki dworek i w ten sposób powstał Pałac Stary.

Po pierwszym rozbiorze Ostromecko weszło w skład państwa pruskiego. Na początku XIX wieku zostało zlicytowane i za sumę 174 tysięcy talarów nabył je grudziądzki kupiec Jakub Marcin Schönborn. Jakub i jego syn Gottlieb wznieśli okazałą rezydencję, Pałac Nowy.

Pod koniec XIX wieku jedyna córka Gottlieba, Marta Maria, poślubiła Albrechta von Alvenslebena, przedstawiciela starego arystokratycznego rodu z Saksonii. Pod rządami Alvenslebenów majątek rozkwitał. Właściciele znacznie powiększyli pałac. Od południa do budynku głównego dobudowali neobarokowe skrzydło, tzw. pałacyk myśliwski, od północy – salę balową. Od zachodu do pałacu przylegają rozległe tarasy prowadzące do rozległego parku. Znajduje się w nim mauzoleum rodziny Alvensleben. Ostromecko pozostało w ich rękach prawie do końca drugiej wojny światowej.

Niezwykła jest historia potomków Albrechta von Alvenslebena. Jego najstarszy syn Joachim Marcin po I wojnie światowej zaakceptował władze polskie i utrzymywał przyjazne stosunki z polskimi sąsiadami. Był nawet inicjatorem budowy w Ostromecku Pomnika Wolności z okazji dziesięciolecia odzyskania przez Polskę niepodległości. Zdecydowanym wrogiem Polaków był natomiast jego starszy syn, Albrecht Werner, członek SS. W czasie drugiej wojny światowej oskarżył ojca o sprzyjanie Polakom, za co Joachim spędził kilka lat w obozach koncentracyjnych. Albrecht Werner rządził w Ostromecku do 1943 roku. Jego losy dobrze obrazują porzekadło: kto mieczem wojuje, od miecza ginie. On skazał ojca, a rodzina skazała jego. Ujawniła bowiem prawdę o pochodzeniu Albrechta Wernera. Okazał się synem nie Joachima, lecz pewnego Argentyńczyka. Przez kolegów nazistów został więc uznany za „niepełnowartościowego rasowo” i usunięty z SS.

Stary Pałac w Ostromecku można zwiedzać. Mieści kolekcję osiemnasto- i dziewiętnastowiecznych fortepianów zgromadzonych przez Andrzeja Szwalbego, organizatora życia muzycznego w Bydgoszczy. 


Nie zapomnijcie, że o godzinie 21.13 pojawia się Twardowski w oknie kamienicy pod numerem 15. W sąsiedniej kamienicy mieściła się niegdyś „Gospoda pod Zgorzelcem”. Zatrzymał się w niej Twardowski podczas wizyty w Bydgoszczy w 1560 roku. Pobyt ten opisał Józef Ignacy Kraszewski w w powieści „Mistrz Twardowski”. Czarnoksiężnik wjechał do miasta na kogucie i po zatrzymaniu się w gospodzie zaczął przyjmować interesantów. Zjawił się sam burmistrz, który poskarżył się, że ma młodą żonę i nie może za nią w niczym nadążyć. Chciał więc, aby mistrz go odmłodził. Po wypicie ziół przygotowanych przez Twardowskiego, burmistrz faktycznie odmłodniał. Problem polegał na tym, że nikt, łącznie z żoną, go nie rozpoznał.

Najedzeni udajcie się do Muzeum Okręgowego Spichrze nad Brdą, aby zobaczyć, jak wyglądała Bydgoszcz w latach międzywojennych. W 1920 roku miasto wróciło do Polski po półtorawiekowej przynależności do Prus i Cesarstwa Niemieckiego. Twórcy wystawy zaproponowali spacer po mieście od Starego Rynku, przez ulicę Mostową, Plac Teatralny, ulicę Gdańską do Placu Wolności. Ciekawe są też opowieści o ludziach i przedmiotach, którymi się posługiwali na początku XX wieku.


Katedra jest najważniejszym budynkiem w mieście i robi duże wrażenie, zwłaszcza wewnątrz. Obecną świątynię odbudowano po pożarze w 1425 roku. Prezbiterium jest szersze o dwa metry od nawy głównej. Wynika to z tego, że przy odbudowie zachowano jedną ze ścian starego kościoła.

Katedra ma przepiękne sklepienia, na pewno zwrócicie na nie uwagę, więc tylko dla porządku napiszę, że w prezbiterium jest to sklepienie sieciowe, a w nawach gwiaździste. Najcenniejszym zabytkiem w świątyni jest, pochodzący z około 1513 roku, obraz Madonny z Różą. Znajduje się w barokowym ołtarzu głównym. Z kolei w Kaplicy Krzyża zwróćcie uwagę na renesansowy krucyfiks z 1525 roku. Rokowa ambona pochodzi z dawnego kościoła karmelitów. Polichromia jest całkiem współczesna, wykonano ją na początku XX wieku. 2 stycznia 2018 roku w katedrze odkryto złote monety i inne kosztowności.

Wyspa Młyńska i Muzeum Leona Wyczółkowskiego
Aby trafić do muzeum musicie udać się w kierunku Wyspy Młyńskiej. Przy okazji zobaczcie, jak świetnie zagospodarowano to miejsce. W 1922 roku malarz związał się z Wielkopolską i przekazał swoją kolekcję sztuki wschodniej Muzeum Wielkopolskiemu w Poznaniu. W podziękowaniu otrzymał dworek w Gościeradzu pod Bydgoszczą. Spędzał w nim miesiące letnie. Zgodnie z ostatnią wolą malarza jego żona Franciszka przekazała Muzeum w Bydgoszczy 425 prac, a także przedmioty codziennego użytku.


Weekend w Bydgoszczy. Wyspa Młyńska
Wyspa Młyńska
Weekend w Bydgoszczy. Pracownia artysty w muzeum Wyczółkowskiego
Pracownia artysty w muzeum Wyczółkowskiego

Weekend w Bydgoszczy – Muzeum Mydła i Historia Brudu
Zanim wybierzecie się do Muzeum Mydła, warto coś zjeść, bo pewnie już Wam burczy w brzuchach, a przed Wami jeszcze trochę zwiedzania. Jeśli macie ochotę na obiad z widokiem na wodę, wybierzcie się do Karczmy Młyńskiej. Oczywiście, widok będzie mieć tylko wtedy, gdy siądziecie na tarasie.

Po obiedzie w Karczmie Młyńskiej do przejścia macie tylko 150 metrów. Muzeum mieści się na ulicy Długiej. Są tu warsztaty z robienia mydła. Zabawa jest przednia, więc polecam, a przy okazji dowiecie się wielu ciekawych rzeczy na temat higieny. Ciekawe są też eksponaty związane z czystością. Muzeum mieści się przy ulicy Długiej 13-17.

W poszukiwaniu słynnych rzeźb
Teraz czeka Was trochę spaceru. Z ulicy Długiej udacie się na Plac Wolności. Dużą cześć trasy będziecie pokonywać ulicą Gdańską. Nie zapomnijcie przyjrzeć się secesyjnym kamienicom, bo jest ich w Bydgoszczy wiele, a jedna ładniejsza od drugiej. Pierwsza rzeźba, Spodnie Andrzeja, usytuowana jest dość nietypowo, bo na kamienicy. Jest ona hołdem dla grafika i malarza Andrzeja Nowackiego, znajduje się na kamienicy, w której przez 50 lat artysta tworzył. Dżinsy upamiętniają cykl „Udżinsowieni”.

Idźcie dalej ulicą Gdańską i po chwili znajdziecie pomnik Mariana Rejewskiego, który był matematykiem i kryptologiem, a w 1932 roku złamał szyfr Enigmy. Marian Rejewski urodził się w Bydgoszczy.

Musicie iść dalej ulicą Gdańską, przeciąć ulicę Kamienną, a na samym końcu musicie skręcić w Aleję Adama Mickiewicza, dojdziecie do pomnika Łuczniczki, jednej z najstarszych zachowanych rzeźb w mieście. Przedstawia nagą kobietę napinającą łuk. Powstała na początku XX wieku i wtedy jej nagość budziła kontrowersje, dlatego podczas świąt kościelnych zasłaniano ją parawanem lub ubierano. Dziś ta rzeźba jest jednym z głównych symboli miasta.

Tu kończy się mój plan sobotniego zwiedzania. Jesteście w miłym parku, możecie w nim trochę odpocząć. Znajdujecie się też w pobliżu teatru i filharmonii, więc może zdecydujecie się na aktywność kulturalną. Jeśli nie, wróćcie do swojego miejsca zakwaterowania i odpocznijcie przed kolejnym dniem.

Łuczniczka
Weekend w Bydgoszczy – niedziela Stary Rynek
Zacznijcie od śniadania w znanej „Piekarni”, a po zjedzeniu rozejrzyjcie się po Starym Rynku. Wytyczono go dość dawno, bo w 1343 roku. Sprawia wrażenie dość pustego, a to za sprawą wykopalisk archeologicznych. Pod powierzchnią odkryto dobrze zachowane fragmenty średniowiecznego ratusza, wieży ratuszowej, kramów kupieckich. A dodatkowego jeszcze odnaleziono ślady osadnictwa z XII wieku oraz z okresu kultury pomorskiej (II-III wiek p.n.e.). W związku z tymi wszystkimi odkryciami konserwator zabytków zabronił postawienia fontanny, w obawie, aby znajdujące się pod Rynkiem pozostałości po dawnych czasach nie uległy zniszczeniu.

Pewnie zwrócicie też uwagę na duży pomnik Walk i Męczeństwa Ziemi Bydgoskiej wzniesiony w 1969 roku. Kiedy Bydgoszcz znajdowała się w zaborze pruskim na Rynku wzniesiono pomnik Fryderyka II, który po I wojnie Niemcy zdemontowali i przewieźli do Piły. Podczas okupacji pomnik wrócił do Bydgoszczy, ale w 1944 roku SS go ukryło, a w końcu trafił na złom. Dostarczyło go trzech mieszkańców miasta.


Pora na wycieczkę statkiem, ale zanim się zaokrętujecie, obejrzyjcie pomnik „Przechodzący”. Autorem rzeźby jest Jerzy Kędziora, a przedstawia ona młodego mężczyznę z przepaską na biodrach, przechodzącego nad rzeką po rozpiętej linie. W jednej ręce trzyma żerdź, w drugiej strzałę, a na nogach ma rzymskie sandały. Te sandały łączą rzeźbę „Przechodzącego” z „Łuczniczką”, bo „Przechodzący to adorator „Łuczniczki”, który niesie jej strzałę wypuszczoną z łuku.
Czas się zaokrętować. Wycieczka zaczyna się kończy na Rybim Targu. Na statku przy fotelach znajdziecie słuchawki i podczas podróży będzie mogli poznać wodną historię miasta, a także o mijanych budynkach. Trochę czasu spędzicie w śluzie, bo poziom wody musi się podnieść o ponad trzy metry. Trasa Staromiejska wiedzie koło katedry, Opery Novej, Wyspy Młyńskiej, zabytkowej śluzy i budynku byłej Dyrekcji Kolei Państwowych.
Sporo informacji dowiedziecie się o Kanale Bydgoskim, który łączy Wisłę i Odrę. Ma 24,77 kilometra długości, a różnicę poziomów wody wyrównuje sześć śluz.

EXPLOSEUM
Zestawienie najciekawszych atrakcji Bydgoszczy rozpoczynamy od miejsca, które w Bydgoszczy nie jest, a w jej okolicach. W otaczającej miasto Puszczy Bydgoskiej znajduje się Exploseum – dawna fabryka zbrojeniowa DAG Fabrik Bromberg (wybudowana w latach) 1939-1945 zaopatrująca militarnie III Rzeszę. W DAG Fabrik Bromberg produkowano proch, nitrocelulozę i nitroglicerynę. Ludzie, którzy w tym miejscu pracowali byli zmuszani do pracy ponad siły.
Pierwotnie było tutaj aż 1300 budynków połączonych drogami i torami kolejowym, a wszystko to ukryte w trudno dostępnym, zalesionym terenie. W praktycznie niezmienionym stanie zachowały się budynki, w których produkowano nitroglicerynę i to właśnie w ich wnętrzach powstało Exploseum – muzeum ukazujące historię koncernu DAG, jego pracowników i pracy przymusowej, która wykonywali, uzbrojenia. W Exploseum można zapoznać się też z biografia Alfreda Nobla – wynalazcy dynamitu.
Wystawa Exploseum mieści się w siedmiu budynkach, które zwiedza się przemierzając podziemne i naziemne korytarze. Jest to niesamowite doświadczenie, a atmosfera w trakcie zwiedzania jest przejmująca i niepokojąca. Podobnych uczuć doświadczyliśmy zwiedzając Muzeum w Hiroszimie w Japonii, czy Auschwitz Birkenau w Oświęcimiu.

EXPLOSEUM BYDGOSZCZ ATRAKCJE 
7 budynków Exploseum to:
Budynek przygotowania produkcji
Budynek nitracji
Budynek denitracji kwasów
Budynek płuczek kaskadowych
Budynek zwany „gwiazdą”
Budynek żealtynizacji
Budynek walców osuszających i magazynów=
Zwiedzając zwróćcie uwagę też na budynki – ruiny, które pozostały na tych terenach (pierwsza linia produkcyjna). Dzikie oblicze tej trasy można poznać korzystając ze zwiedzania z przewodnikiem, o czym piszemy poniżej.
Na terenie Exploseum odbywają się również różnego rodzaju warsztaty i zajęcia edukacyjne.

STARE MIASTO W BYDGOSZCZY
Stare Miasto jest najstarszą częścią Bydgoszczy i to tutaj znajduje się najwięcej zabytków wartych zwiedzenia. Na bydgoskiej „starówce” malowniczo są ulokowane zabytkowe budynki, gdyż otacza je rzeka Brda. Uwagę zwracają Bulwary nad Brdą, katedra, spichrze, budynki poprzemysłowe, ale i też nowoczesne.


STARY RYNEK
Stary Rynek w Bydgoszczy jest centralnym placem miasta – tutaj dzieje się. Został wytyczony w 1346 roku, a jego zabudowa pochodzi z XIX wieku.
Będąc na Starym Rynku Waszą uwagę zwróci na pewno:
Pomnik „W hołdzie ofiarom faszyzmu”
Ratusz w okazałam gmachu dawnego kolegium jezuickiego
Fontanna z rzeźbą Dzieci bawiące się gęsią” usytuowana przed Wojewódzką i Miejską Biblioteką Publiczną
Mistrz Twardowski, który codziennie w godzinach 13:13 i 21:13 pojawia się na szczycie kamienicy nr 15
18 południk długości geograficznej wschodniej
Zegar odmierzający czas bydgoski
Na Starym Rynku jest sporo kawiarni i restauracji. Zachwycają secesyjne kamienice.


ULICA DŁUGA
Ulica Długa jest najdłuższą ulicą Starego Miasta. Zwiedzając tą atrakcję Bydgoszczy warto zwrócić na urokliwe i zabytkowe kamieniczki oraz słynną Bydgoską Aleję Autografów – przedstawiają podpisy ludzi zasłużonych dla miasta.
Na ulicy Długiej znajduje się również Muzeum Mydła i Historii Brudu – dowiedzieliśmy się tam wielu ciekawych rzeczy na temat historii związanej z higieną człowieka oraz mogliśmy wykonać własne mydło. Bardzo polecamy wizytę w tym miejscu.
W kamienicy z numerem 22 urodził się słynny malarz Maksymilian Piotrowski.
Na ulicy Długiej znajduje się również zabytkowy bydgoski tramwaj, który dodaje uroku tejże ulicy.



POMNIK KAZIMIERZA WIELKIEGO
Pomnik Kazimierza Wielkiego jest na ulicy Trybunalskiej w Bydgoszczy. Król Kazimierz Wielki to ważna postać w dziejach miasta, gdyż nadał Bydgoszczy prawa miejskie i zbudował zamek. Pomnik ukazuje króla trzymającego w dłoni akt lokacyjny.


KATEDRA ŚW. MARCINA I MICHAŁA / FARA
Blisko Starego Rynku znajduje się Fara, a więc Katedra pod wezwaniem Św. Marcina i Michała. Budowlę stawiano w latach 1466-1502 w stylu gotyckim. Do jej wnętrza prowadzą spiżowe drzwi, które ważą aż 500 kilogramów. Wnętrza katedry również są bardzo ciekawe.


MOST I RZEŹBA PRZECHODZĄCY PRZEZ RZEKĘ
Docierając do najbardziej reprezentacyjnego miejsca należącego do Bulwarów nad Wisłą (ulica Stary Port na nabrzeżu Brdy) Waszym oczom ukaże się Most Staromiejski im. Jerzego Sulimy-Kamińskiego – najstarszy most w mieście. Widok z mostu w stronę wschodnią ukazuje rzeźbę linoskoczka – Przechodzący przez rzekę, która zawisła w tym miejscu z okazji wejścia Polski do Unii Europejskiej. Z mostu pięknie widać poniżej opisane zabytki, jak: Spichrze nad Brdą, Pałacyk Lloyda, nowoczesne spichrze czy Barkę Lemara. Ciekawie prezentuje się także kamienica przy ulicy Stary Port 1-3 : ten neobarokowy gmach zbudował jeden z najsłynniejszych bydgoskich budowniczych Józef Święcicki.


SPICHRZE NAD BRDĄ
Spichrze nad Brdą są symbolem Bydgoszczy. Bardzo malownicze prezentują się tuż u brzegu rzeki – Bulwary nad Brdą. Trzy szachulcowe spichlerze przy ulicy Grodzkiej pochodzą z przełomu XVIII i XIX wieku. Kiedyś pełniły funkcję magazynów, w których przechowywano zboże. Obecnie mieści się tutaj odział Muzeum Okręgowego im. Leona Wyczółkowskiego, w którym poznaje się historię Bydgoszczy.

PAŁACYK LLOYDA
Tuż obok Spichrzy znajduje się zabytkowy Pałacyk Lloyda, który należy do bydgoskich atrakcji wartych odwiedzenia. Obiekt został wybudowany w stylu manieryzmu niderlandzkiego w latach 1885-1886. Pałacyk Lloyda zaprojektował Waldemar Jenisch. W pałacyku swoją siedzibę miało największe przedsiębiorstwo żeglugowe. Zwróćcie uwagę na nowoczesne, oszklone spichrze – tzw. Nowe Spichrze oraz makietę bydgoskiego zamku, które są tuż obok Pałacyku Lloyda.


CIEKAWOSTKA
Zamek w Bydgoszczy (po którym nic nie pozostało) zbudowano na polecenie króla Kazimierza Wielkiego. A było to w 1346 roku – w tych czasach toczyły się walki z zakonem krzyżackim. Umocnienia tego typu były bardzo potrzebne. W bydgoskim Zamku przez ponad 300 lat urzędowali starostowie. Budowlę zniszczył potop szwedzki. Obecnie możemy zobaczyć tylko makietę zamku.

BARKA LEMARA
Jedną z naszych ulubionych atrakcji w Bydgoszczy została zabytkowa Barka Lemara. Pan Jerzy, który oprowadza po barce ciekawie o niej opowiada i dzieli się różnego rodzaju ciekawostkami z historii barki. Dawniej po Kanale Bydgoskim kursowało wiele barek. Jedna z nich była Barka Lemara, która zbudowano w 1937 roku. Tego typu barki nazywano „Finówkami”. Warto zwiedzić to żywe muzeum, a nawet usiąść za stery barki. Pan Jerzy zdradził nam, iż planuje sprowadzenie do Bydgoszczy zabytkowego holownika z Niemiec. A więc być może niebawem będzie można zwiedzać wnętrza kolejnego wodnego obiektu.


RZEŹBA TRZY GRACJE
Spacerując bulwarami nad Brdą zwróćcie uwagę na kolejne bydgoskie posągi o nazwie Trzy Gracje. Autorem tegoż dzieła jest Jerzy Buczkowski. W 1989 roku dzieło zostało odsłonięte i ukazane szerszej publice. Posąg przedstawia trzy kobiety: Talię, Aglaję i Eufrosyne z mitologii greckiej będące boginiami wdzięku i radości. Tuż za boginiami dumnie prezentuje się gmach budynku Poczty Głównej w Bydgoszczy.

HALA TARGOWA
Kolejnym zabytkowym miejscem na Starym Mieście w Bydgoszczy jest Hala Targowa oddana do użytku w roku 1906. Obecnie zamknięta. Natomiast warto ten obiekt obejrzeć z zewnątrz. Zwraca uwagę styl neogotycki połączony z modernistycznym. Umieszczono nad wejściem głównym herb Bydgoszczy. Dawniej handlowano tutaj produktami rybnymi i  mięsnymi.

BASZTA V
Przy ulicy Pod Blankami 4 zachował się jedyny fragment baszty w Bydgoszczy. Baszta V została zbudowana z cegieł gotyckich. W średniowieczu pełniła funkcję warowną. Była wiele razy remontowana, aż ostateczny kształt do dnia dzisiejszego nadano jej w latach 1948-1949.

ULICA ZAUŁEK
Klimatyczną uliczką Starego Miasta w Bydgoszczy jest Zaułek. W jednym ze sklepików kupiliśmy retro pocztówkę z wizerunkiem tej pięknej uliczki. Co ciekawe ulica ta przetrwała w niezmienionym kształcie od czasów średniowiecznych. Najciekawszym fragmentem ulicy Zaułek jest ten z „mostem westchnień”.

ULICA ZAUŁEK W BYDGOSZCZY 
REJS TRAMWAJEM WODNYM
Niesamowitą atrakcją w Bydgoszczy jest rejs tramwajem wodnym po Brdzie. Niestety nam tej wycieczki nie udało się doświadczyć – zabrakło czasu. Dzięki temu można doświadczyć miasta z innej perspektywy – z poziomu wody. Z tego typu rejsów można skorzystać od maja do września. Wtedy to słynne tramwaje wodne o nazwie Słoneczniki wyruszają w dwie trasy: Staromiejską i Słoneczną. Na obu trasach mija się oczywiście znane obiekty w Bydgoszczy i inne ciekawe miejsca.


WYSPA MŁYŃSKA NA STARYM MIEŚCIE W BYDGOSZCZY
Będąc na Starym Mieście w Bydgoszczy nie sposób nie dotrzeć na piękna Wyspę Młyńską, która również oferuje moc atrakcji. Wyspa Młyńska znajduje się w sercu miasta i jest zielona oazą. Urzeka swym pięknem i ilością miejsc wartych zobaczenia.

Na Wyspie Młyńskie znajdują się muzea:
Biały Spichrz ze zbiorami archeologicznymi (najstarszy obiekt na Wyspie Młyńskiej)
Europejskie Centrum Pieniądza ( tutaj znajduje się Skarb Bydgoski – oryginalna kolekcja złotych monet, biżuterii, ozdób odkryta w tajemniczej kasetce w roku 2018)
Galeria Sztuki Nowoczesnej
Dom Leona Wyczółkowskiego
Przy Białym Spichrzu warto odnaleźć metalową konstrukcję z południkami i równoleżnikami upamiętniającą 18. Południk.

Na Wyspie Młyńskiej zachwyca nowoczesny budynek Przystani Bydgoskiej – to tutaj można wypożyczyć sprzęt wodny np. kajaki i powiosłować po Brdzie. Mieści się tutaj hotel, w którym nocowaliśmy.

Kolejnym nowoczesnym obiektem na Wyspie Młyńskiej jest Opera Nova zaprojektowana w 1961 roku. Operę budowano ponad 30 lat. Co roku odbywa się tutaj Bydgoski Festiwal Operowy. Tuż obok znajduje się Most Zakochanych oraz rzeźba Łuczniczki Nowej.

Spacerując po Wyspie Młyńskiej odnajdźcie koniecznie rzeźbę Flisaka (nawiązuje do wodnych tradycji miasta) i ławeczkę Ireny Jarockiej.


Co jeszcze warto zobaczyć na Wyspie Młyńskiej w Bydgoszczy? Zdecydowanie industrialne Młyny Rothera. Kiedyś były to obiekty przemysłowe, obecnie w zmodernizowanych przestrzeniach odbywa się wiele przedsięwzięć kulturalnych. Można wejść bezpłatnie, aby obejrzeć wnętrza i wejść na punkt widokowy ukazujący panoramę Wyspy Młyńskiej.
MŁYNY ROTHERA BYDGOSZCZ 

WENECJA BYDGOSKA
Wiedzieliście, że Bydgoszcz ma swoją Wenecję? Ano ma i to bardzo urokliwą. Nieopodal Wyspy Młyńskiej znajduje się szereg starych i wysłużonych kamienic i fabryk z XIX i początku XX wieku. To ich architektura tworzy niezwykły klimat oraz przepływająca tędy rzeka Młynówka będąca odnogą Brdy. Koniecznie wybierzecie się tymi terenami na spacer o zachodzie słońca i podziwiajcie widoki ze stalowej Kładki Wenecji Bydgoskiej lub Kładki Krzysztofa Klenczona. Tutaj znajduje się również słynna Warzelnia Piwa i herbaciarnia.



CIEKAWOSTKA
Na terenie Wenecji Bydgoskiej została ulokowana akcja filmu dla dzieci w reżyserii Andrzeja Maleszka pt.: „ Magiczne drzewo”.
ŚRÓDMIEŚCIE W BYDGOSZCZY
Po zwiedzeniu Starego Miasta w Bydgoszczy warto wybrać się do Śródmieścia, w którym prym wiedzie klimat secesyjny. Zachwycają tutaj zabytkowe, secesyjne kamienice. Najpiękniejsze znajdziecie na ulicy Gdańskiej – reprezentacyjnej ulicy Śródmieścia oraz na ulicy Cieszkowskiego – bardziej kameralnej części bydgoskiego Śródmieścia. Ciekawym miejscem w Śródmieściu jest też Dzielnica Muzyczna. O tym wszystkim opowiemy Wam w dalszej części artykułu o atrakcjach w Bydgoszczy.

ULICA GDAŃSKA Z SECESYJNYMI KAMIENICAMI
Idąc długą ulicą Gdańską warto zwrócić uwagę na następujące secesyjne kamienice: nr 5,15, 17, 48, 50. Budynki cieszą oko zdobieniami i eleganckim wyglądem. Najpiękniejsza kamienica znajduje się na pobliskim Placu Wolności 1 – od razu ja zauważycie. Zaprojektował ją najsłynniejszy bydgoski budowniczy – Józef Święcicki. Charakterystyczny dla tejże kamienicy jest baniasty hełm na jej szczycie.

Waszą uwagę przykuje na pewno Hotel Pod Orłem – zabytkowy obiekt z piękną historią. Bywał w nim sam Józef Piłsudski. Przy kolejnej wizycie w Bydgoszczy na pewno zarezerwujemy w Hotelu Pod Orłem nocleg, bo zachwyca wnętrzami i standardem. Hotel Pod Orłem został wybudowany w latach 1892-1894. Wchodząc do wnętrza zachwyciły nas sztukaterie, witraże i złocone balustrady.

Naprzeciwko Hotelu Pod Orłem znajduje się pomnik Wędrowca – zbieg ulic Gdańskiej, Dworcowej i Pomorskiej.


Na ulicy Gdańskiej znajduje się również muzeum Apteka Pod Łabędziem. Warto tutaj wstąpić, aby poznać historię bydgoskiego aptekarstwa, zapoznać się ze zbiorami np. naczyń recepturowych, moździerzy, mebli aptecznych itp. Dostępne są również druki i dokumenty o tematyce medycznej z dawnych czasów.
Wystawa w muzeum Apteka Pod Łabędziem podzielona jest na cztery części:
Dzieje bydgoskiego aptekarstwa
Izba ekspedycyjna
Izba recepturowa
Laboratorium galenowe


ŁAWECZKA MARIANA REJEWSKIEGO
Będąc w Śródmieści warto odwiedzić taką atrakcję jak pomnik – Ławeczka Mariana Rejewskiego. A kim był Marian Rejewski? To sławny matematyk i kryptolog, który złamał szyfr Enigmy podczas II wojny światowej.

FONTANNA POTOP Z ŁAWECZKĄ PROF. ZYGMUNTA MACKIEWICZA
Jak już zapewne zauważyliście Bydgoszcz rzeźbami, pomnikami i posągami stoi. Tak – jest tego sporo. Kolejnym tego typu miejscem jest monumentalna fontanna Potop, która znajduje się w parku im. Kazimierza Wielkiego. To co przykuwa uwagę przechodniów to przedstawiona scena z Biblii – z Potopu – w postaci rzeźby wielofigurowej. Tuż obok jest pomnik – ławeczka prof. Zygmunta Mackiewicza. Obok parku jest także kościół Św. Piotra i Pawła.

DZIELNICA MUZYCZNA
Piękną atrakcją w bydgoskim Śródmieściu jest Dzielnica Muzyczna. Ta zielona enklawa jest oazą spokoju. To tutaj ma swoje miejsce Filharmonia Pomorska im. Ignacego Jana Paderewskiego. Można spacerować w Parku im. Jana Kochanowskiego, w którym stoi mnóstwo rzeźb słynnych wirtuozów i kompozytorów. Zobaczycie w tym miejscu najsłynniejszy bydgoski pomnik – „Łuczniczka”. Kiedyś wzbudzał wiele kontrowersji, dzisiaj bydgoszczanie nie wyobrażają sobie, aby „Łuczniczki” mogło zabraknąć.
Dzielnica Muzyczna jest idealnym miejscem na relaks.



POMNIK MIKOŁAJA KOPERNIKA
W pobliżu Dzielnicy Muzycznej można obejrzeć nietypowy pomnik przedstawiający Mikołaja Kopernika. W takim wydaniu ów mistrza astronomii jeszcze nie widzieliśmy. Twórczynią tego dzieła jest Maria Chudoba-Wiśniewska. Wielu przechodniów z zaciekawieniem wpatruje się w pomnik, wielu nie do końca rozumie – o co autorce chodziło? Jesteśmy ciekawi, jakie Wam towarzyszyć będą odczucia wobec tego pomnika.


OGRÓD BOTANICZNY
Kolejnym miejscem, w którym można odetchnąć od zgiełku dużego miasta jest Ogród Botaniczny w bydgoskim Śródmieściu. Znajdują się tutaj liczne gatunki roślin i drzew, malownicze stawy. Co istotne miejsce to posiada status arboretum od roku 1995 i jest pomnikiem przyrody.

BAZYLIKA MNIEJSZA
Bazylikę Mniejszą wzniesiono w latach 1925-1968. Jest to największa świątynia w Bydgoszczy i jedna z największych w Polsce. Bardzo chcieliśmy obejrzeć wnętrza tego obiektu, ale niestety był zamknięty. Samo obejście dookoła Bazyliki Mniejszej było dłuższym spacerem.


MURAL PIOTRUŚ PAN
Bydgoszcz stoi również muralami. Sztuki ulicznej w mieście jest mnóstwo i warto odkrywać Bydgoszcz także od tej strony. My na szlak murali w Bydgoszczy czasu nie mieliśmy. Jednak dotarliśmy do najbardziej popularnego muralu w Bydgoszczy – „Piotruś Pan”. Znajdziecie go na ulicy 3 Maja 16. Jest rzeczywiście wielki i pięknie zdobi blog z czasów PRL. Mural „Piotruś Pan” namalowano w 2009 roku. W pobliżu znajdują się inne wielkoformatowe dzieła.

SECESYJNE KAMIENICE PRZY ULICY CIESZKOWSKIEGO
Klimatyczne, secesyjne kamienice znajdują się również przy ulicy Cieszkowskiego. Reprezentacyjne kamienice cieszą oko. Zwróćcie uwagę na kamienicę nr 22 – w jej narożniku znajduje się rzeźba halabardnika.
Ulica Cieszkowskiego w Bydgoszczy przypominała nam Notting Hill w Londynie.

WIEŻA CIŚNIEŃ Z PUNKTEM WIDOKOWYM
Zwiedzając atrakcje Bydgoszczy nie pomińcie wizyty w Wieży Ciśnień, która znajduje się na krawędzi Zbocza Bydgoskiego – w parku Henryka Dąbrowskiego. W Wieży Ciśnień jest żywe Muzeum Wodociągów oraz punkt widokowy na Bydgoszcz.

Bydgoska Fara, czyli Katedra pod wezwaniem Św. Marcina i Mikołaja
To najstarszy istniejący kościół w Bydgoszczy. Jego historia sięga początku XV wieku i początków miasta. Jeden z przekazów mówi o tym, że murowana świątynia stała w tym miejscu już ok 1420 roku, 4 lata później odbył się tu bowiem synod zwołany przez biskupa włocławskiego. Rok później spłonęła za sprawą pożaru wywołanego przez jednego z mieszczan o nazwisku Witakowski. Ostatnim elementem konstrukcji była wieża z dzwonnicą. Fara stała się pierwszym grodowym kościołem parafialnym. Wcześniejszy był kościół Św. Idziego. Znajdował się przy obecnym rondzie Bernardyńskim, ok. 60 metrów od wejścia do kościoła garnizonowego.
Fara otoczona była niegdyś cmentarzem. Jego pozostałością jest figura św. Nepomucena stojąca po północnej stronie świątyni. Święty nadal pilnuje, by wysoka woda nie wdarła się do miasta.
Średniowieczny kościół w Bydgoszczy zasługuje na dłuższą wizytę, gdyż w jego wnętrzu znajdziemy wiele skarbów. Katedra bydgoska jest podwójnym sanktuarium: w ołtarzu głównym znajduje się obraz koronowany przez Papieża Jana Pawła II. Matka Boska z różą lub inaczej Matka Boża Pięknej Miłości to Madonna Apokaliptyczna. Niezwykły wizerunek w nastawie głównej ołtarza w prezbiterium to zagadkowe dzieło. W lewym dolnym rogu namalowany został bydgoski mieszczanin. Na jego ubraniu widzimy szarfę z napisem: „Mater mei, memento mei”- Matko, pamiętaj o mnie. Możemy tylko domyślać się kim jest tajemniczy jegomość. Może to być fundator obrazu Jan Kościelecki czy też Wojciech Łochowski, burmistrz miasta z XVII wieku.
 

Kościół Bernardynynów 
W grupie najdawniejszych zabytków zaleźć muszą się także kościoły: dawny kościół Klarysek, dziś Akademicki, przy ulicy Gdańskiej oraz wspomniany wyżej kościół garnizonowy, który niegdyś stanowił dobra bernardyńskie. Kościół Bernardynów ulokowany był na przedmieściu kujawskim, za bramami miasta. Pierwsza świątynia drewniana powstała tu w 1480 roku. Murowany, gotycki kościół jednonawowy, który możemy podziwiać po dziś dzień powstał w latach 1554 – 1557. Kościół Najświętszej Marii Panny Królowej Pokoju (Bernardynów) najbardziej burzliwe dzieje przechodził w okresie pruskim, po kasacie klasztoru. Przemianowany był na protestancki, a potem służył jako magazyn. Wrócił do funkcji kościelnych po 1864 roku, kiedy to stał się kościołem garnizonowym dla koszar pruskich.

Wśród pamiątek średniowiecznych zdecydowanie wymienić należy Stary Rynek z ratuszem (dawne kolegium jezuickie) oraz ulicę Długą. Zainteresowani XV – wiecznym ufortyfikowaniem miasta powinien wybrać się na ulicę Pod Blankami, gdzie istnieją fragmenty murów miejskich oraz baszty V.

 
Stary Port i okolice
Miejscem,  które odwiedza każdy turysta w Bydgoszczy jest Stary Port. To właśnie to miejsce jest porównywane do Amsterdamu.Tu koncentrują się nadrzeczne zabytki Bydgoszczy.  Dawniej był to tętniący życiem rzeczny port przeładunkowy. Na lewym brzegu znajdowały się dźwigi portowe oraz siedziba Bydgoskiego Lloyda. W ramach Starego Portu warte uwagi są:

 

Kompleks trzech spichrzy nad Brdą stanowi symbol naszego miasta. Do 1960 roku spichrzy było 5. Dwa z nich spłonęły. Pierwszy z nich jest najstarszy Dziś w Spichrzach znajduje się wystawa stała Muzeum Okręgowego „Od Starego Rynku do Placu Wolności”. Prezentuje ona losy Bydgoszczy w okresie grodowym do początku XX wieku. Unikatowymi zabytkami prezentowanymi na wystawie jest krzyż znad wejścia kościoła Św. Idziego. Wejście do muzeum w soboty jest bezpłatne i warto skorzystać z takiej możliwości.

 

Pałacyk Lloyda to zabytkowy budynek stworzony w XIX wieku. Od początku służył żegludze. Najpierw mieszkał tu kapitan Otton Liedke, a potem przez ponad sto lat pełnił rolę siedziby bydgoskich barkarzy.
Funkcję zrzeszania dawnych bydgoskich barkarzy przejęła Barka Lemara. W jej wnętrzach możemy podziwiać idealnie odtworzone mieszkanie barkarskiej rodziny sprzed stu lat. W ładowniach prezentowane są stare fotografie i obrazy związane z transportem rzecznym w Bydgoszczy na przestrzeni ostatnich 250 lat.

 

Najstarszy budynek pocztowy w mieście
Po drugiej stronie rzeki Brdy znajdziemy Budynek Poczty Polskiej. Potężny gmach często mylony jest z zamkiem. Obecna bryła pochodzi z początku XX wieku i jest zbudowana w stylu neogotyckim. Jest to pierwsze miejsce, gdzie mieszkańcy mogli skorzystać z telegrafu czy telefonu. Ciekawostką jest fakt, że Poczta wynajmuje pokoje gościnne dla turystów w bardzo przystępnych cenach. Poczta ma łącznie 6 pokoi w skromnym standardzie, jednak spanie na poczcie w takim miejscu można zaliczyć do nie lada atrakcji!
Zabytkowa Poczta w Bydgoszczy
Budynek Poczty w Bydgoszczy

Uwagę turystów na Starym Porcie przykuwa Rzeźba Trzy Gracje. Stworzona w latach 80’ nawiązuje do historii żon barkarzy, które narzekały na biedę. Oficjalna wersja o rzeźbie trzech kobiet mówi o tym, że są to trzy greckie muzy: Talia, Aglaja i Eufrezya, które symbolizują zalety miasta w dziedzinach artystycznych.

 

Przechodzący przez rzekę – co symbolizuje?
Rzeźba unosząca się nad tonią rzeki Brdy to Przechodzący przez Rzekę. Powstała ona z ręki słynnego częstochowskiego rzeźbiarza Janusza Kędziory. Sportowa sylwetka nie jest w żaden sposób do liny przyczepiona, ale cały czas balansuje. Waży ok. 50 kg i mierzy 2,20 m. Dwukrotnie był ściągnięty z liny w ciągu ostatnich 15 lat.
Przechodzący przez Rzekę Bydgoszcz
Linoskoczek nad Brdą

 
Biały Spichrz
Młyny Rothera
Czerwony Spichrz
Młyny Rothera to największa konstrukcja na wyspie. Młyny powstały w połowie XIX wieku, aby sprostać zapotrzebowaniu za zboże w Prusach. Rother był ministrem rolnictwa i jego ideą było stworzenie zaplecza eksportowego dla Berlina. W wielkich budowlach użyta została pierwsza w mieście maszyna parowa. Aktualnie obiekt przechodzi remont, a już za rok ma tu powstać Muzeum Mózgu i Ogrody Wody.

Wyspa Młyńska - Czerwony Spichrz w Bydgoszczy. Biały Spichrz i Czerwony Spichrz to zabytkowe, XVIII – wieczne obiekty należące dziś do Muzeum Okręgowego. Prezentowane są w nich wystawy związane z dawnymi dziejami Bydgoszczy (Biały Spichrz) oraz czasowe i stałe wystawy sztuki nowoczesnej (Czerwony Spichrz). Do tego ostatniego budynku „doklejony” jest niewielki domek młynarzy Millerów z XVIII wieku.
 

 
Zabytki hydrotechniki w Bydgoszczy
Bydgoszcz ma szansę już wkrótce stać się liderem w turystyce wód śródlądowych. A to za sprawą kończących się remontów dróg wodnych oraz niezwykłego charakteru zabytków hydrotechniki. Wśród nich warto wymienić, takie urządzenia jak: 


Śluza Miejska. Kanał Bydgoski i Stary Kanał Bydgoski. Śluza miejska nr 2 to ciekawe miejsce, szczególnie jeśli mamy możliwość przepłynięcia przez nią statkiem czy to tramwajem wodnym.  Poziom wody na śluzie podnosi się o 2,5 metra. Obiekt hydrotechniczny na rzece Brdzie powstał w 1915 roku i zastąpił starą śluzę trapezową, która była niezwykle niebezpieczna i często dochodziło w niej do wypadków.

 

Kanał Bydgoski - zabytkowe śluzy. Jaz Farny znajduje się przy Farze i ciekawostką jest to, że tuż za nim istnieje najniżej położony tor kajakarstwa górskiego w Polsce. Spiętrzenie i zrzut wody umożliwia jednorazowe wykonanie spływu zawodników. Do tej pory zawody odbyły się dwa razy przez 20 lat.
 

Ciekawym fragmentem miasta jest Sielanka i okolice Bazyliki Mniejszej oraz Bielawki. To idealne wręcz miejsce do spacerów, a ceny mieszkań wskazują także, że jest to cudowne miejsce do życia. Te fragmenty miasta powstały stosunkowo niedawno. Projektowane były bowiem na początku XX wieku. Na uwagę zasługuje zdecydowanie Ogród Botaniczny UKW, który jest wg. mnie najpiękniejszym ogrodem w Bydgoszczy. Sielanka to idylliczny skwer otoczony pięknymi willami bydgoskich arystokratów z lat 20’ XX wieku. Tuż obok niej znajduje się kolejny, tym razem rozległy park – Dzielnica Muzyczna (Park Jana Kochanowskiego). Park otaczają ważne instytucje muzyczne, takie jak: szkoła muzyczna, Akademia Muzyczna czy Filharmonia Pomorska.Dzielnica Muzyczna wkrótce doczeka się osobnego artykułu. Zdradzę w nim jak dostać się na darmowe koncerty muzyki klasycznej w Bydgoszczy.

  

Bazylika Mniejsza Św. Wincentego a’ Paulo to przykład kościoła zbudowanego na wzorcu palladiańskim. Kościół ten miał stanowić pamiątkę 10 – lecia odzyskania przez Polskę niepodległości (1920 – 1930). Z tego powodu niestety kościoła przez II WŚ nie ukończono, a podczas wojny wykorzystywało go niemieckie wojsko. W obu skrzydłach świątyni urządzili sobie koszary, a w centralnej części magazyn i miejsce napraw samochodów. Bazylika św. Wincentego a’ Paulo ma silne związki z prof. Zinem. Znany jest on ze słynnego niegdyś, telewizyjnego programu „Piórkiem i węglem”. To on właśnie projektował wielkie kwiaty polskie, które ozdabiają wewnętrzną część kopuły Bazyliki.

  
Gdzie znajdziemy Bydgoską Secesję?
Bydgoska Secesja to termin bardzo sporny i wywołujący wiele kontrowersji. O ile w Bydgoszczy secesji jest sporo, o tyle nie jest to styl wielce oryginalny, a raczej zapożyczony czy wzorowany na Berlinie czy Wiedniu. Secesja mylona jest też często ze zdobnym stylem końca XIX wieku, w którym zbudowany jest chociażby Hotel pod Orłem. Jego ciężka, piękna i zdobna fasada jest symetryczna i nie ma nic wspólnego ze wspomnianym wyżej stylem. Dlatego jeśli chcecie zobaczyć bydgoską secesję należy udać się najpierw na Plac Wolności. Tam stoi zielona, wąska kamienica, która jest idealnym przykładem architektury secesyjnej. Najpiękniejszy okaz tego stylu znajduje się jednak nieco dalej, nieopodal Parku Kochanowskiego (Dzielnica Muzyczna). Przy ulicy Paderewskiego stoi potężna willa z niezwykłą sztukaterią i stolarką, dlatego będą w Bydgoszczy warto poświęcić więcej czasu na jej zwiedzenie.


Fordon – jednostka administracyjna (dzielnica) Bydgoszczy leżąca w Dolinie Fordońskiej nad Wisłą, licząca około 72 tys. mieszkańców (koniec 2014), do 1973 roku samodzielne miasto. Nazwa „Fordon” pochodzi od pobieranego kiedyś cła rzecznego. Jest to największa dzielnica Bydgoszczy pod względem powierzchni i liczby ludności.
Fordon uzyskał lokację miejską w 1382 roku na prawie chełmińskim, ponowioną następnie na prawie magdeburskim w 1424 roku
Miejscowość Wyszogród została wzmiankowana po raz pierwszy w 1113 roku w kronice Galla Anonima, w której opisał on zdobycie w 1112 roku Wyszogrodu przez Bolesława Krzywoustego. W ich wyniku gród został spalony, a jego odbudowa trwała wiele lat. Według pierwszego znanego dokumentu z 1145 roku właścicielem Wyszogrodu był Janusz Wojsławic z rodu Powałów. Wiadomo, że za czasów Powałów funkcjonował targ, karczmy i komora celna. Erygowano też parafię wyszogrodzką. W tym czasie był to ważny gród obronny na południu Pomorza Gdańskiego, strzegący przeprawy przez Wisłę. W 1242 roku książę kujawski Kazimierz Konradowic zbrojnie, przy pomocy wojsk krzyżackich, przejął kasztelanię wyszogrodzką. Podczas rozbicia dzielnicowego gród przez krótki czas był stolicą księstwa wyszogrodzko-bydgoskiego. Przez następne lata kasztelania wielokrotnie zmieniała swoją przynależność, by wreszcie w 1296 roku za sprawą Władysława Łokietka, zostać włączoną do księstwa inowrocławskiego. Z uwagi na duże znaczenie strategiczne, 12 maja 1330 roku gród został – rzekomo w odwecie za liczne napady – zaatakowany przez Krzyżaków pod wodzą komtura ziemi chełmińskiej Ottona von Lauterberga. W bitwie zginęła 200-osobowa załoga, a twierdza została spalona i doszczętnie zburzona. Mieszkańcom Wyszogrodu nakazano się przenieść w inne miejsce, 2 km na północny wschód.
21 października 1382 roku książę Władysław Opolczyk ulokował miasto na prawie chełmińskim w obecnym miejscu. W dniu 3 lipca 1424 roku król Władysław Jagiełło wydał nowy przywilej lokacyjny na prawie magdeburskim, używając po raz pierwszy obecnej nazwy Fordon. W roku 1600 ówczesny proboszcz Baltazar Miaskowski wzniósł murowany kościół rzymskokatolicki pod wezwaniem św. Mikołaja. Około 1617 roku miasto doszczętnie zniszczył ogromny pożar, do tego stopnia, że król zwolnił mieszczan od płacenia podatków. W 1656 roku całkowitą zagładę przyniósł miastu potop szwedzki. Szwedzi spalili miasto. Rozmiar zniszczeń był tak wielki, że ludność nie była w stanie odbudować swych domostw. W 1665 roku podjęto decyzję o odbudowie kościoła. W mieście mieszkało wielu Żydów, z tego powodu w roku 1699 zbudowano nową synagogę (poprzednia została zniszczona podczas potopu szwedzkiego). Początek XVIII w. przyniósł największe zniszczenia dla Fordonu. Wojna północna przyczyniła się do wyludnienia miasta, ponadto wielokrotne pożary, a także powódź spowodowały, że w 1726 roku pisano o Fordonie jako o „ubogim miasteczku”.

Zabór pruski
5 grudnia 1772 roku – w wyniku pierwszego zaboru pruskiego – Fordon znalazł się pod panowaniem Prus. Po niedługim czasie miasto wcielono do Księstwa Warszawskiego, a 6 czerwca 1812 roku w pobliżu odpoczywał wraz ze swoim wojskiem cesarz Napoleon Bonaparte[10]. W 1831 spośród 2 tys. mieszkańców Fordonu prawie 1,5 tys. stanowili Żydzi[11]. W 1853 roku w byłym budynku komory celnej utworzono dom poprawczy (późniejsze więzienie) dla kobiet. W 1859 roku powstała Ochotnicza Straż Pożarna, dla której w 1909 roku wybudowano remizę. W latach 1877–1879 wybudowano kościół ewangelicki pod wezwaniem św. Jana. Koniec XIX w. i początek XX w. to epoka rozwoju przemysłu. W tym czasie powstało wiele przedsiębiorstw i fabryk, m.in. tartak (1889 r.), cegielnia (1889 r., rozebrana w lipcu 2014), fabryka papy dachowej (1895 r.) i wiele innych. W latach 1891–1893 wybudowano most fordoński według projektu prof. Georga Christopha Mehrtensa. Koszt jego budowy wyniósł 10 mln marek w złocie.

Fordon w okresie międzywojennym
20 stycznia 1920 roku miasto zostało uroczyście przejęte przez władze polskie. W okresie międzywojennym w mieście istniała szkoła szybowcowa i lotnisko dla szybowców. W 1927 mieszkańcy miasteczka mogli obserwować statek, którym przewożono na Wawel zwłoki Juliusza Słowackiego. We wrześniu 1939 roku miasto zostało włączone do Trzeciej Rzeszy. Podczas II wojny światowej w Dolinie Śmierci na fordońskich „górkach” Niemcy wymordowali kilka tysięcy mieszkańców Bydgoszczy i Fordonu, co upamiętniają pomnik i groby ofiar. 26 stycznia 1945 roku cofające się wojska niemieckie zniszczyły fordoński most, a następnego dnia Fordon został wyzwolony spod okupacji hitlerowskiej. W I połowie 1945 w mieście sformowano 47 pułk piechoty[13], wchodzący w skład 14 Dywizji Piechoty. W 1949 roku do granic miasta przyłączono północne wsie Pałcz i Łoskoń. W 1963 r. zorganizowano Fordońską Spółdzielnię Mieszkaniową, która do 1969 r. zbudowała 3 bloki, a do 1972 r. kolejne 6 bloków.

Przyłączenie do Bydgoszczy
Fragment kampusu Politechniki Bydgoskiej wzniesionego w latach 70. XX wieku
Koncepcja włączenia Fordonu do Bydgoszczy pojawiła się w związku z bliskim sąsiedztwem i szukaniem nowych terenów dla budownictwa mieszkalnego. Jeszcze w maju 1964 roku Wojewódzka Rada Narodowa w Bydgoszczy przyjęła uchwałę, według której scalenie obydwu ośrodków miałoby nastąpić w 1970 roku. W marcu 1968 roku odbyło się pierwsze z wielu zebrań i konsultacji Prezydium Miejskiej i Powiatowej Rady Narodowej w Bydgoszczy. W roku kolejnym podjęto decyzję o wybudowaniu na granicy Fordonu i Bydgoszczy Zespołu Szkół Wyższych – ATR, co miało przesądzić o połączeniu obu ośrodków. Początkowo radni z Fordonu sprzeciwiali się połączeniu obydwu miast, a swoją zgodę wyrazili dopiero w listopadzie 1972 roku[14]. W dniu 8 grudnia 1972 roku podjęto uchwałę o przyłączeniu Fordonu do Bydgoszczy. Weszła ona w życie z dniem 1 stycznia 1973 roku. W chwili przyłączenia Fordon liczył 8500–8700 mieszkańców i zajmował obszar niespełna 840 ha. Prace przygotowawcze do połączenia obu miast prowadziła specjalna komisja obydwu miejskich rad narodowych, funkcjonująca dopiero od grudnia 1972. W efekcie połączenia Fordon uzyskał drugą (po linii 101) linię komunikacji miejskiej (65 – początkowo z ul. Wyścigowej), obniżenie cen wody oraz wysokości opłat najmu za lokale komunalne. Dopiero pod koniec 1973 roku kosztem 1 mln ówczesnych złotych obniżono stawki za połączenia telefoniczne (aż do tamtej pory taryfikowane jak za rozmowy międzymiastowe). Połączenie obydwu miast spowodowało również konieczność przemianowania aż 51 nazw ulic, dublujących się z nazwami ulic w Bydgoszczy.
Początkowy projekt dzielnicy przewidywał zabudowę zarówno dolnego, jak i górnego tarasu Fordonu dla 150 tys. mieszkańców oraz budowę linii tramwajowej i nowego Kanału Bydgoskiego w okolicach obecnej ulicy Twardzickiego. Plany zostały okrojone z powodu kryzysu ekonomicznego. Wznoszenie nowych osiedli rozpoczęło się w 1981 roku. W połowie lat 90. w dzielnicy ukończono następujące osiedla, podzielone według Fordońskiej Spółdzielni Mieszkaniowej: Bohaterów (1981–1985; 6,5 tys. mieszk.), Bajka (od 1983; 7 tys.), Szybowników (od 1985; 7 tys.) i Przylesie (od 1985; 8,5 tys.) oraz wybudowane nowym systemem budowlanym Tatrzańskie (1988–1992; 8,5 tys.) i Niepodległości (1,5 tys.). Osiedle Nad Wisłą stanowi kontynuację osiedla o tej samej nazwie wybudowanego w latach 60. XX wieku[15].

III Rzeczpospolita
W ramach przebudowy fordońskiego Rynku, 16 sierpnia 2021 znajdujący się tu pomnik został przesunięty o 14 metrów w kierunku kościoła. Na obszarze Rynku przeprowadzono prace archeologiczne, odkrywając pochówki znajdujące się w miejscu funkcjonującego do 1782 r. cmentarza przykościelnego z przełomu XIV i XV wieku i znajdującej się tu niegdyś drewnianej kaplicy, a także grób skrzynkowy (popielnicowy). Odrestaurowany Rynek oddano do użytku 3 czerwca 2022, a więc z półrocznym opóźnieniem względem planowanego w umowie terminu 19 listopada 2021
W II dekadzie na obszarze dzielnicy powstało kilka murali, wykonanych m.in. przez więźniów i bezdomnych. Mieszkańcy schroniska przy ul. Fordońskiej na betonowym ogrodzeniu namalowali pod okiem artystów własne twarze, natomiast więźniowie na ścianie budynku przy ul. Bora-Komorowskiego umieścili rybaka, łowiącego, a następnie wypuszczającego rybę. Swój projekt nazwali Płynąć do 

"Zaraz zagramy" W roku 2010r. na zlecenie Urzędu Miasta powstała trzecia rzeźba w pniu drzewa zlokalizowanym przy ul. Słowackiego (róg z ul. Gdańską) w Bydgoszczy. Przeznaczony na nią został obumarły kasztanowiec biały. Od 30 sierpnia br. artysta rzeźbiarz Zbyszko Piwoński realizował projekt z „nutą muzyczną”. Rzeźba ma zachęcać do wizyty w dzielnicy muzycznej i podkreślać jej tożsamość. Są tu przecież miejsca gdzie dzieci zaczynają naukę gry na instrumentach muzycznych, jak również Filharmonia Pomorska gdzie, możemy słuchać muzyki w wykonaniu profesjonalistów. Rzeźba jest swoistym drogowskazem muzycznym, gdzie obok pierwszych skrzypiec jest również miejsce na altówkę, kontrabas i inne instrumenty. Gorąco zachęcamy do jej oglądania. Dzieło ukończono 15 września br. i nosi nazwę „Zaraz Zagramy”.

Pomnik Wioseł to pomnik który został Postawiony ku czci Jana Pawła II w Smukale. Pomnik - kajak upamiętniający spływy Karola Wojtyły. Z jego wnętrza wychodzą dwa wiosła, na których widnieją napisy: "Tutaj w Smukale w 1953 i w 1966 roku uczestniczył w spływach kajakowych rzeką Brdą ks. Karol Wojtyła, w latach 1978-2005 Papież Jan Paweł II" "W dziesiątą rocznicę pobytu Ojca Świętego Jana Pawła II w Bydgoszczy. Bydgoszczanie ze stowarzyszeń: Represjonowanych w PRL Przymierze oraz przyjaciół szkoły Jana Pawła II"

